 ఋగ్వేదః మండలం 4 

త్వాం హ్య॑గ్నే॒ సద॒మిత్స॑మ॒న్యవో॑ దే॒వాసో॑ దే॒వమ॑ర॒తిం న్యే॑రి॒ర ఇతి॒ క్రత్వా॑ న్యేరి॒రే .
అమ॑ర్త్యం యజత॒ మర్త్యే॒ష్వా దే॒వమాదే॑వం జనత॒ ప్రచే॑తసం॒ విశ్వ॒మాదే॑వం జనత॒ ప్రచే॑తసం .. 4.001.01
స భ్రాత॑రం॒ వరు॑ణమగ్న॒ ఆ వ॑వృత్స్వ దే॒వాఀ అచ్ఛా॑ సుమ॒తీ య॒జ్ఞవ॑నసం॒ జ్యేష్ఠం॑ య॒జ్ఞవ॑నసం .
ఋ॒తావా॑నమాది॒త్యం చ॑ర్షణీ॒ధృతం॒ రాజా॑నం చర్షణీ॒ధృతం॑ .. 4.001.02
సఖే॒ సఖా॑యమ॒భ్యా వ॑వృత్స్వా॒శుం న చ॒క్రం రథ్యే॑వ॒ రంహ్యా॒స్మభ్యం॑ దస్మ॒ రంహ్యా॑ .
అగ్నే॑ మృళీ॒కం వరు॑ణే॒ సచా॑ విదో మ॒రుత్సు॑ వి॒శ్వభా॑నుషు .
తో॒కాయ॑ తు॒జే శు॑శుచాన॒ శం కృ॑ధ్య॒స్మభ్యం॑ దస్మ॒ శం కృ॑ధి .. 4.001.03
త్వం నో॑ అగ్నే॒ వరు॑ణస్య వి॒ద్వాందే॒వస్య॒ హేళోఽవ॑ యాసిసీష్ఠాః .
యజి॑ష్ఠో॒ వహ్ని॑తమః॒ శోశు॑చానో॒ విశ్వా॒ ద్వేషాం॑సి॒ ప్ర ము॑ముగ్ధ్య॒స్మత్ .. 4.001.04
స త్వం నో॑ అగ్నేఽవ॒మో భ॑వో॒తీ నేది॑ష్ఠో అ॒స్యా ఉ॒షసో॒ వ్యు॑ష్టౌ .
అవ॑ యక్ష్వ నో॒ వరు॑ణం॒ రరా॑ణో వీ॒హి మృ॑ళీ॒కం సు॒హవో॑ న ఏధి .. 4.001.05
అ॒స్య శ్రేష్ఠా॑ సు॒భగ॑స్య సం॒దృగ్దే॒వస్య॑ చి॒త్రత॑మా॒ మర్త్యే॑షు .
శుచి॑ ఘృ॒తం న త॒ప్తమఘ్న్యా॑యాః స్పా॒ర్హా దే॒వస్య॑ మం॒హనే॑వ ధే॒నోః .. 4.001.06
త్రిర॑స్య॒ తా ప॑ర॒మా సం॑తి స॒త్యా స్పా॒ర్హా దే॒వస్య॒ జని॑మాన్య॒గ్నేః .
అ॒నం॒తే అం॒తః పరి॑వీత॒ ఆగా॒చ్ఛుచిః॑ శు॒క్రో అ॒ర్యో రోరు॑చానః .. 4.001.07
స దూ॒తో విశ్వేద॒భి వ॑ష్టి॒ సద్మా॒ హోతా॒ హిర॑ణ్యరథో॒ రంసు॑జిహ్వః .
రో॒హిద॑శ్వో వపు॒ష్యో॑ వి॒భావా॒ సదా॑ ర॒ణ్వః పి॑తు॒మతీ॑వ సం॒సత్ .. 4.001.08
స చే॑తయ॒న్మను॑షో య॒జ్ఞబం॑ధుః॒ ప్ర తం మ॒హ్యా ర॑శ॒నయా॑ నయంతి .
స క్షే॑త్యస్య॒ దుర్యా॑సు॒ సాధం॑దే॒వో మర్త॑స్య సధని॒త్వమా॑ప .. 4.001.09
స తూ నో॑ అ॒గ్నిర్న॑యతు ప్రజా॒నన్నచ్ఛా॒ రత్నం॑ దే॒వభ॑క్తం॒ యద॑స్య .
ధి॒యా యద్విశ్వే॑ అ॒మృతా॒ అకృ॑ణ్వం॒ద్యౌష్పి॒తా జ॑ని॒తా స॒త్యము॑క్షన్ .. 4.001.10
స జా॑యత ప్రథ॒మః ప॒స్త్యా॑సు మ॒హో బు॒ధ్నే రజ॑సో అ॒స్య యోనౌ॑ .
అ॒పాద॑శీ॒ర్షా గు॒హమా॑నో॒ అంతా॒యోయు॑వానో వృష॒భస్య॑ నీ॒ళే .. 4.001.11
ప్ర శర్ధ॑ ఆర్త ప్రథ॒మం వి॑ప॒న్యాఀ ఋ॒తస్య॒ యోనా॑ వృష॒భస్య॑ నీ॒ళే .
స్పా॒ర్హో యువా॑ వపు॒ష్యో॑ వి॒భావా॑ స॒ప్త ప్రి॒యాసో॑ఽజనయంత॒ వృష్ణే॑ .. 4.001.12
అ॒స్మాక॒మత్ర॑ పి॒తరో॑ మను॒ష్యా॑ అ॒భి ప్ర సే॑దురృ॒తమా॑శుషా॒ణాః .
అశ్మ॑వ్రజాః సు॒దుఘా॑ వ॒వ్రే అం॒తరుదు॒స్రా ఆ॑జన్ను॒షసో॑ హువా॒నాః .. 4.001.13
తే మ॑ర్మృజత దదృ॒వాంసో॒ అద్రిం॒ తదే॑షామ॒న్యే అ॒భితో॒ వి వో॑చన్ .
ప॒శ్వయం॑త్రాసో అ॒భి కా॒రమ॑ర్చన్వి॒దంత॒ జ్యోతి॑శ్చకృ॒పంత॑ ధీ॒భిః .. 4.001.14
తే గ॑వ్య॒తా మన॑సా దృ॒ధ్రము॒బ్ధం గా యే॑మా॒నం పరి॒ షంత॒మద్రిం॑ .
దృ॒ళ్హం నరో॒ వచ॑సా॒ దైవ్యే॑న వ్ర॒జం గోమం॑తము॒శిజో॒ వి వ॑వ్రుః .. 4.001.15
తే మ॑న్వత ప్రథ॒మం నామ॑ ధే॒నోస్త్రిః స॒ప్త మా॒తుః ప॑ర॒మాణి॑ విందన్ .
తజ్జా॑న॒తీర॒భ్య॑నూషత॒ వ్రా ఆ॒విర్భు॑వదరు॒ణీర్య॒శసా॒ గోః .. 4.001.16
నేశ॒త్తమో॒ దుధి॑తం॒ రోచ॑త॒ ద్యౌరుద్దే॒వ్యా ఉ॒షసో॑ భా॒నుర॑ర్త .
ఆ సూర్యో॑ బృహ॒తస్తి॑ష్ఠ॒దజ్రా॑ఀ ఋ॒జు మర్తే॑షు వృజి॒నా చ॒ పశ్య॑న్ .. 4.001.17
ఆదిత్ప॒శ్చా బు॑బుధా॒నా వ్య॑ఖ్య॒న్నాదిద్రత్నం॑ ధారయంత॒ ద్యుభ॑క్తం .
విశ్వే॒ విశ్వా॑సు॒ దుర్యా॑సు దే॒వా మిత్ర॑ ధి॒యే వ॑రుణ స॒త్యమ॑స్తు .. 4.001.18
అచ్ఛా॑ వోచేయ శుశుచా॒నమ॒గ్నిం హోతా॑రం వి॒శ్వభ॑రసం॒ యజి॑ష్ఠం .
శుచ్యూధో॑ అతృణ॒న్న గవా॒మంధో॒ న పూ॒తం పరి॑షిక్తమం॒శోః .. 4.001.19
విశ్వే॑షా॒మది॑తిర్య॒జ్ఞియా॑నాం॒ విశ్వే॑షా॒మతి॑థి॒ర్మాను॑షాణాం .
అ॒గ్నిర్దే॒వానా॒మవ॑ ఆవృణా॒నః సు॑మృళీ॒కో భ॑వతు జా॒తవే॑దాః .. 4.001.20

యో మర్త్యే॑ష్వ॒మృత॑ ఋ॒తావా॑ దే॒వో దే॒వేష్వ॑ర॒తిర్ని॒ధాయి॑ .
హోతా॒ యజి॑ష్ఠో మ॒హ్నా శు॒చధ్యై॑ హ॒వ్యైర॒గ్నిర్మను॑ష ఈర॒యధ్యై॑ .. 4.002.01
ఇ॒హ త్వం సూ॑నో సహసో నో అ॒ద్య జా॒తో జా॒తాఀ ఉ॒భయా॑ఀ అం॒తర॑గ్నే .
దూ॒త ఈ॑యసే యుయుజా॒న ఋ॑ష్వ ఋజుము॒ష్కాన్వృష॑ణః శు॒క్రాఀశ్చ॑ .. 4.002.02
అత్యా॑ వృధ॒స్నూ రోహి॑తా ఘృ॒తస్నూ॑ ఋ॒తస్య॑ మన్యే॒ మన॑సా॒ జవి॑ష్ఠా .
అం॒తరీ॑యసే అరు॒షా యు॑జా॒నో యు॒ష్మాఀశ్చ॑ దే॒వాన్విశ॒ ఆ చ॒ మర్తా॑న్ .. 4.002.03
అ॒ర్య॒మణం॒ వరు॑ణం మి॒త్రమే॑షా॒మింద్రా॒విష్ణూ॑ మ॒రుతో॑ అ॒శ్వినో॒త .
స్వశ్వో॑ అగ్నే సు॒రథః॑ సు॒రాధా॒ ఏదు॑ వహ సుహ॒విషే॒ జనా॑య .. 4.002.04
గోమా॑ఀ అ॒గ్నేఽవి॑మాఀ అ॒శ్వీ య॒జ్ఞో నృ॒వత్స॑ఖా॒ సద॒మిద॑ప్రమృ॒ష్యః .
ఇళా॑వాఀ ఏ॒షో అ॑సుర ప్ర॒జావాం॑దీ॒ర్ఘో ర॒యిః పృ॑థుబు॒ధ్నః స॒భావా॑న్ .. 4.002.05
యస్త॑ ఇ॒ధ్మం జ॒భర॑త్సిష్విదా॒నో మూ॒ర్ధానం॑ వా త॒తప॑తే త్వా॒యా .
భువ॒స్తస్య॒ స్వత॑వాఀః పా॒యుర॑గ్నే॒ విశ్వ॑స్మాత్సీమఘాయ॒త ఉ॑రుష్య .. 4.002.06
యస్తే॒ భరా॒దన్ని॑యతే చి॒దన్నం॑ ని॒శిష॑న్మం॒ద్రమతి॑థిము॒దీర॑త్ .
ఆ దే॑వ॒యురి॒నధ॑తే దురో॒ణే తస్మి॑న్ర॒యిర్ధ్రు॒వో అ॑స్తు॒ దాస్వా॑న్ .. 4.002.07
యస్త్వా॑ దో॒షా య ఉ॒షసి॑ ప్ర॒శంసా॑త్ప్రి॒యం వా॑ త్వా కృ॒ణవ॑తే హ॒విష్మా॑న్ .
అశ్వో॒ న స్వే దమ॒ ఆ హే॒మ్యావాం॒తమంహ॑సః పీపరో దా॒శ్వాంసం॑ .. 4.002.08
యస్తుభ్య॑మగ్నే అ॒మృతా॑య॒ దాశ॒ద్దువ॒స్త్వే కృ॒ణవ॑తే య॒తస్రు॑క్ .
న స రా॒యా శ॑శమా॒నో వి యో॑ష॒న్నైన॒మంహః॒ పరి॑ వరదఘా॒యోః .. 4.002.09
యస్య॒ త్వమ॑గ్నే అధ్వ॒రం జుజో॑షో దే॒వో మర్త॑స్య॒ సుధి॑తం॒ రరా॑ణః .
ప్రీ॒తేద॑స॒ద్ధోత్రా॒ సా య॑వి॒ష్ఠాసా॑మ॒ యస్య॑ విధ॒తో వృ॒ధాసః॑ .. 4.002.10
చిత్తి॒మచి॑త్తిం చినవ॒ద్వి వి॒ద్వాన్పృ॒ష్ఠేవ॑ వీ॒తా వృ॑జి॒నా చ॒ మర్తా॑న్ .
రా॒యే చ॑ నః స్వప॒త్యాయ॑ దేవ॒ దితిం॑ చ॒ రాస్వాది॑తిమురుష్య .. 4.002.11
క॒విం శ॑శాసుః క॒వయోఽద॑బ్ధా నిధా॒రయం॑తో॒ దుర్యా॑స్వా॒యోః .
అత॒స్త్వం దృశ్యా॑ఀ అగ్న ఏ॒తాన్ప॒డ్భిః ప॑శ్యే॒రద్భు॑తాఀ అ॒ర్య ఏవైః॑ .. 4.002.12
త్వమ॑గ్నే వా॒ఘతే॑ సు॒ప్రణీ॑తిః సు॒తసో॑మాయ విధ॒తే య॑విష్ఠ .
రత్నం॑ భర శశమా॒నాయ॑ ఘృష్వే పృ॒థు శ్చం॒ద్రమవ॑సే చర్షణి॒ప్రాః .. 4.002.13
అధా॑ హ॒ యద్వ॒యమ॑గ్నే త్వా॒యా ప॒డ్భిర్హస్తే॑భిశ్చకృ॒మా త॒నూభిః॑ .
రథం॒ న క్రంతో॒ అప॑సా భు॒రిజో॑రృ॒తం యే॑ముః సు॒ధ్య॑ ఆశుషా॒ణాః .. 4.002.14
అధా॑ మా॒తురు॒షసః॑ స॒ప్త విప్రా॒ జాయే॑మహి ప్రథ॒మా వే॒ధసో॒ నౄన్ .
ది॒వస్పు॒త్రా అంగి॑రసో భవే॒మాద్రిం॑ రుజేమ ధ॒నినం॑ శు॒చంతః॑ .. 4.002.15
అధా॒ యథా॑ నః పి॒తరః॒ పరా॑సః ప్ర॒త్నాసో॑ అగ్న ఋ॒తమా॑శుషా॒ణాః .
శుచీద॑యం॒దీధి॑తిముక్థ॒శాసః॒ క్షామా॑ భిం॒దంతో॑ అరు॒ణీరప॑ వ్రన్ .. 4.002.16
సు॒కర్మా॑ణః సు॒రుచో॑ దేవ॒యంతోఽయో॒ న దే॒వా జని॑మా॒ ధమం॑తః .
శు॒చంతో॑ అ॒గ్నిం వ॑వృ॒ధంత॒ ఇంద్ర॑మూ॒ర్వం గవ్యం॑ పరి॒షదం॑తో అగ్మన్ .. 4.002.17
ఆ యూ॒థేవ॑ క్షు॒మతి॑ ప॒శ్వో అ॑ఖ్యద్దే॒వానాం॒ యజ్జని॒మాంత్యు॑గ్ర .
మర్తా॑నాం చిదు॒ర్వశీ॑రకృప్రన్వృ॒ధే చి॑ద॒ర్య ఉప॑రస్యా॒యోః .. 4.002.18
అక॑ర్మ తే॒ స్వప॑సో అభూమ ఋ॒తమ॑వస్రన్ను॒షసో॑ విభా॒తీః .
అనూ॑నమ॒గ్నిం పు॑రు॒ధా సు॑శ్చం॒ద్రం దే॒వస్య॒ మర్మృ॑జత॒శ్చారు॒ చక్షుః॑ .. 4.002.19
ఏ॒తా తే॑ అగ్న ఉ॒చథా॑ని వే॒ధోఽవో॑చామ క॒వయే॒ తా జు॑షస్వ .
ఉచ్ఛో॑చస్వ కృణు॒హి వస్య॑సో నో మ॒హో రా॒యః పు॑రువార॒ ప్ర యం॑ధి .. 4.002.20

ఆ వో॒ రాజా॑నమధ్వ॒రస్య॑ రు॒ద్రం హోతా॑రం సత్య॒యజం॒ రోద॑స్యోః .
అ॒గ్నిం పు॒రా త॑నయి॒త్నోర॒చిత్తా॒ద్ధిర॑ణ్యరూప॒మవ॑సే కృణుధ్వం .. 4.003.01
అ॒యం యోని॑శ్చకృ॒మా యం వ॒యం తే॑ జా॒యేవ॒ పత్య॑ ఉశ॒తీ సు॒వాసాః॑ .
అ॒ర్వా॒చీ॒నః పరి॑వీతో॒ ని షీ॑దే॒మా ఉ॑ తే స్వపాక ప్రతీ॒చీః .. 4.003.02
ఆ॒శృ॒ణ్వ॒తే అదృ॑పితాయ॒ మన్మ॑ నృ॒చక్ష॑సే సుమృళీ॒కాయ॑ వేధః .
దే॒వాయ॑ శ॒స్తిమ॒మృతా॑య శంస॒ గ్రావే॑వ॒ సోతా॑ మధు॒షుద్యమీ॒ళే .. 4.003.03
త్వం చి॑న్నః॒ శమ్యా॑ అగ్నే అ॒స్యా ఋ॒తస్య॑ బోధ్యృతచిత్స్వా॒ధీః .
క॒దా త॑ ఉ॒క్థా స॑ధ॒మాద్యా॑ని క॒దా భ॑వంతి స॒ఖ్యా గృ॒హే తే॑ .. 4.003.04
క॒థా హ॒ తద్వరు॑ణాయ॒ త్వమ॑గ్నే క॒థా ది॒వే గ॑ర్హసే॒ కన్న॒ ఆగః॑ .
క॒థా మి॒త్రాయ॑ మీ॒ళ్హుషే॑ పృథి॒వ్యై బ్రవః॒ కద॑ర్య॒మ్ణే కద్భగా॑య .. 4.003.05
కద్ధిష్ణ్యా॑సు వృధసా॒నో అ॑గ్నే॒ కద్వాతా॑య॒ ప్రత॑వసే శుభం॒యే .
పరి॑జ్మనే॒ నాస॑త్యాయ॒ క్షే బ్రవః॒ కద॑గ్నే రు॒ద్రాయ॑ నృ॒ఘ్నే .. 4.003.06
క॒థా మ॒హే పు॑ష్టింభ॒రాయ॑ పూ॒ష్ణే కద్రు॒ద్రాయ॒ సుమ॑ఖాయ హవి॒ర్దే .
కద్విష్ణ॑వ ఉరుగా॒యాయ॒ రేతో॒ బ్రవః॒ కద॑గ్నే॒ శర॑వే బృహ॒త్యై .. 4.003.07
క॒థా శర్ధా॑య మ॒రుతా॑మృ॒తాయ॑ క॒థా సూ॒రే బృ॑హ॒తే పృ॒చ్ఛ్యమా॑నః .
ప్రతి॑ బ్ర॒వోఽది॑తయే తు॒రాయ॒ సాధా॑ ది॒వో జా॑తవేదశ్చికి॒త్వాన్ .. 4.003.08
ఋ॒తేన॑ ఋ॒తం నియ॑తమీళ॒ ఆ గోరా॒మా సచా॒ మధు॑మత్ప॒క్వమ॑గ్నే .
కృ॒ష్ణా స॒తీ రుశ॑తా ధా॒సినై॒షా జామ॑ర్యేణ॒ పయ॑సా పీపాయ .. 4.003.09
ఋ॒తేన॒ హి ష్మా॑ వృష॒భశ్చి॑ద॒క్తః పుమా॑ఀ అ॒గ్నిః పయ॑సా పృ॒ష్ఠ్యే॑న .
అస్పం॑దమానో అచరద్వయో॒ధా వృషా॑ శు॒క్రం దు॑దుహే॒ పృశ్ని॒రూధః॑ .. 4.003.10
ఋ॒తేనాద్రిం॒ వ్య॑సన్భి॒దంతః॒ సమంగి॑రసో నవంత॒ గోభిః॑ .
శు॒నం నరః॒ పరి॑ షదన్ను॒షాస॑మా॒విః స్వ॑రభవజ్జా॒తే అ॒గ్నౌ .. 4.003.11
ఋ॒తేన॑ దే॒వీర॒మృతా॒ అమృ॑క్తా॒ అర్ణో॑భి॒రాపో॒ మధు॑మద్భిరగ్నే .
వా॒జీ న సర్గే॑షు ప్రస్తుభా॒నః ప్ర సద॒మిత్స్రవి॑తవే దధన్యుః .. 4.003.12
మా కస్య॑ య॒క్షం సద॒మిద్ధు॒రో గా॒ మా వే॒శస్య॑ ప్రమిన॒తో మాపేః .
మా భ్రాతు॑రగ్నే॒ అనృ॑జోరృ॒ణం వే॒ర్మా సఖ్యు॒ర్దక్షం॑ రి॒పోర్భు॑జేమ .. 4.003.13
రక్షా॑ ణో అగ్నే॒ తవ॒ రక్ష॑ణేభీ రారక్షా॒ణః సు॑మఖ ప్రీణా॒నః .
ప్రతి॑ ష్ఫుర॒ వి రు॑జ వీ॒డ్వంహో॑ జ॒హి రక్షో॒ మహి॑ చిద్వావృధా॒నం .. 4.003.14
ఏ॒భిర్భ॑వ సు॒మనా॑ అగ్నే అ॒ర్కైరి॒మాన్స్పృ॑శ॒ మన్మ॑భిః శూర॒ వాజా॑న్ .
ఉ॒త బ్రహ్మా॑ణ్యంగిరో జుషస్వ॒ సం తే॑ శ॒స్తిర్దే॒వవా॑తా జరేత .. 4.003.15
ఏ॒తా విశ్వా॑ వి॒దుషే॒ తుభ్యం॑ వేధో నీ॒థాన్య॑గ్నే ని॒ణ్యా వచాం॑సి .
ని॒వచ॑నా క॒వయే॒ కావ్యా॒న్యశం॑సిషం మ॒తిభి॒ర్విప్ర॑ ఉ॒క్థైః .. 4.003.16

కృ॒ణు॒ష్వ పాజః॒ ప్రసి॑తిం॒ న పృ॒థ్వీం యా॒హి రాజే॒వామ॑వా॒ఀ ఇభే॑న .
తృ॒ష్వీమను॒ ప్రసి॑తిం ద్రూణా॒నోఽస్తా॑సి॒ విధ్య॑ ర॒క్షస॒స్తపి॑ష్ఠైః .. 4.004.01
తవ॑ భ్ర॒మాస॑ ఆశు॒యా ప॑తం॒త్యను॑ స్పృశ ధృష॒తా శోశు॑చానః .
తపూం॑ష్యగ్నే జు॒హ్వా॑ పతం॒గానసం॑దితో॒ వి సృ॑జ॒ విష్వ॑గు॒ల్కాః .. 4.004.02
ప్రతి॒ స్పశో॒ వి సృ॑జ॒ తూర్ణి॑తమో॒ భవా॑ పా॒యుర్వి॒శో అ॒స్యా అద॑బ్ధః .
యో నో॑ దూ॒రే అ॒ఘశం॑సో॒ యో అంత్యగ్నే॒ మాకి॑ష్టే॒ వ్యథి॒రా ద॑ధర్షీత్ .. 4.004.03
ఉద॑గ్నే తిష్ఠ॒ ప్రత్యా త॑నుష్వ॒ న్య1॒॑మిత్రా॑ఀ ఓషతాత్తిగ్మహేతే .
యో నో॒ అరా॑తిం సమిధాన చ॒క్రే నీ॒చా తం ధ॑క్ష్యత॒సం న శుష్కం॑ .. 4.004.04
ఊ॒ర్ధ్వో భ॑వ॒ ప్రతి॑ వి॒ధ్యాధ్య॒స్మదా॒విష్కృ॑ణుష్వ॒ దైవ్యా॑న్యగ్నే .
అవ॑ స్థి॒రా త॑నుహి యాతు॒జూనాం॑ జా॒మిమజా॑మిం॒ ప్ర మృ॑ణీహి॒ శత్రూ॑న్ .. 4.004.05
స తే॑ జానాతి సుమ॒తిం య॑విష్ఠ॒ య ఈవ॑తే॒ బ్రహ్మ॑ణే గా॒తుమైర॑త్ .
విశ్వా॑న్యస్మై సు॒దినా॑ని రా॒యో ద్యు॒మ్నాన్య॒ర్యో వి దురో॑ అ॒భి ద్యౌ॑త్ .. 4.004.06
సేద॑గ్నే అస్తు సు॒భగః॑ సు॒దాను॒ర్యస్త్వా॒ నిత్యే॑న హ॒విషా॒ య ఉ॒క్థైః .
పిప్రీ॑షతి॒ స్వ ఆయు॑షి దురో॒ణే విశ్వేద॑స్మై సు॒దినా॒ సాస॑ది॒ష్టిః .. 4.004.07
అర్చా॑మి తే సుమ॒తిం ఘోష్య॒ర్వాక్సం తే॑ వా॒వాతా॑ జరతామి॒యం గీః .
స్వశ్వా॑స్త్వా సు॒రథా॑ మర్జయేమా॒స్మే క్ష॒త్రాణి॑ ధారయే॒రను॒ ద్యూన్ .. 4.004.08
ఇ॒హ త్వా॒ భూర్యా చ॑రే॒దుప॒ త్మందోషా॑వస్తర్దీది॒వాంస॒మను॒ ద్యూన్ .
క్రీళం॑తస్త్వా సు॒మన॑సః సపేమా॒భి ద్యు॒మ్నా త॑స్థి॒వాంసో॒ జనా॑నాం .. 4.004.09
యస్త్వా॒ స్వశ్వః॑ సుహిర॒ణ్యో అ॑గ్న ఉప॒యాతి॒ వసు॑మతా॒ రథే॑న .
తస్య॑ త్రా॒తా భ॑వసి॒ తస్య॒ సఖా॒ యస్త॑ ఆతి॒థ్యమా॑ను॒షగ్జుజో॑షత్ .. 4.004.10
మ॒హో రు॑జామి బం॒ధుతా॒ వచో॑భి॒స్తన్మా॑ పి॒తుర్గోత॑మా॒దన్వి॑యాయ .
త్వం నో॑ అ॒స్య వచ॑సశ్చికిద్ధి॒ హోత॑ర్యవిష్ఠ సుక్రతో॒ దమూ॑నాః .. 4.004.11
అస్వ॑ప్నజస్త॒రణ॑యః సు॒శేవా॒ అతం॑ద్రాసోఽవృ॒కా అశ్ర॑మిష్ఠాః .
తే పా॒యవః॑ స॒ధ్ర్యం॑చో ని॒షద్యాగ్నే॒ తవ॑ నః పాంత్వమూర .. 4.004.12
యే పా॒యవో॑ మామతే॒యం తే॑ అగ్నే॒ పశ్యం॑తో అం॒ధం దు॑రి॒తాదర॑క్షన్ .
ర॒రక్ష॒ తాన్సు॒కృతో॑ వి॒శ్వవే॑దా॒ దిప్సం॑త॒ ఇద్రి॒పవో॒ నాహ॑ దేభుః .. 4.004.13
త్వయా॑ వ॒యం స॑ధ॒న్య1॒॑స్త్వోతా॒స్తవ॒ ప్రణీ॑త్యశ్యామ॒ వాజా॑న్ .
ఉ॒భా శంసా॑ సూదయ సత్యతాతేఽనుష్ఠు॒యా కృ॑ణుహ్యహ్రయాణ .. 4.004.14
అ॒యా తే॑ అగ్నే స॒మిధా॑ విధేమ॒ ప్రతి॒ స్తోమం॑ శ॒స్యమా॑నం గృభాయ .
దహా॒శసో॑ ర॒క్షసః॑ పా॒హ్య1॒॑స్మాంద్రు॒హో ని॒దో మి॑త్రమహో అవ॒ద్యాత్ .. 4.004.15

వై॒శ్వా॒న॒రాయ॑ మీ॒ళ్హుషే॑ స॒జోషాః॑ క॒థా దా॑శేమా॒గ్నయే॑ బృ॒హద్భాః .
అనూ॑నేన బృహ॒తా వ॒క్షథే॒నోప॑ స్తభాయదుప॒మిన్న రోధః॑ .. 4.005.01
మా నిం॑దత॒ య ఇ॒మాం మహ్యం॑ రా॒తిం దే॒వో ద॒దౌ మర్త్యా॑య స్వ॒ధావా॑న్ .
పాకా॑య॒ గృత్సో॑ అ॒మృతో॒ విచే॑తా వైశ్వాన॒రో నృత॑మో య॒హ్వో అ॒గ్నిః .. 4.005.02
సామ॑ ద్వి॒బర్హా॒ మహి॑ తి॒గ్మభృ॑ష్టిః స॒హస్ర॑రేతా వృష॒భస్తువి॑ష్మాన్ .
ప॒దం న గోరప॑గూళ్హం వివి॒ద్వాన॒గ్నిర్మహ్యం॒ ప్రేదు॑ వోచన్మనీ॒షాం .. 4.005.03
ప్ర తాఀ అ॒గ్నిర్బ॑భసత్తి॒గ్మజం॑భ॒స్తపి॑ష్ఠేన శో॒చిషా॒ యః సు॒రాధాః॑ .
ప్ర యే మి॒నంతి॒ వరు॑ణస్య॒ ధామ॑ ప్రి॒యా మి॒త్రస్య॒ చేత॑తో ధ్రు॒వాణి॑ .. 4.005.04
అ॒భ్రా॒తరో॒ న యోష॑ణో॒ వ్యంతః॑ పతి॒రిపో॒ న జన॑యో దు॒రేవాః॑ .
పా॒పాసః॒ సంతో॑ అనృ॒తా అ॑స॒త్యా ఇ॒దం ప॒దమ॑జనతా గభీ॒రం .. 4.005.05
ఇ॒దం మే॑ అగ్నే॒ కియ॑తే పావ॒కామి॑నతే గు॒రుం భా॒రం న మన్మ॑ .
బృ॒హద్ద॑ధాథ ధృష॒తా గ॑భీ॒రం య॒హ్వం పృ॒ష్ఠం ప్రయ॑సా స॒ప్తధా॑తు .. 4.005.06
తమిన్న్వే॒3॒॑వ స॑మ॒నా స॑మా॒నమ॒భి క్రత్వా॑ పున॒తీ ధీ॒తిర॑శ్యాః .
స॒సస్య॒ చర్మ॒న్నధి॒ చారు॒ పృశ్నే॒రగ్రే॑ రు॒ప ఆరు॑పితం॒ జబా॑రు .. 4.005.07
ప్ర॒వాచ్యం॒ వచ॑సః॒ కిం మే॑ అ॒స్య గుహా॑ హి॒తముప॑ ని॒ణిగ్వ॑దంతి .
యదు॒స్రియా॑ణా॒మప॒ వారి॑వ॒ వ్రన్పాతి॑ ప్రి॒యం రు॒పో అగ్రం॑ ప॒దం వేః .. 4.005.08
ఇ॒దము॒ త్యన్మహి॑ మ॒హామనీ॑కం॒ యదు॒స్రియా॒ సచ॑త పూ॒ర్వ్యం గౌః .
ఋ॒తస్య॑ ప॒దే అధి॒ దీద్యా॑నం॒ గుహా॑ రఘు॒ష్యద్ర॑ఘు॒యద్వి॑వేద .. 4.005.09
అధ॑ ద్యుతా॒నః పి॒త్రోః సచా॒సామ॑నుత॒ గుహ్యం॒ చారు॒ పృశ్నేః॑ .
మా॒తుష్ప॒దే ప॑ర॒మే అంతి॒ షద్గోర్వృష్ణః॑ శో॒చిషః॒ ప్రయ॑తస్య జి॒హ్వా .. 4.005.10
ఋ॒తం వో॑చే॒ నమ॑సా పృ॒చ్ఛ్యమా॑న॒స్తవా॒శసా॑ జాతవేదో॒ యదీ॒దం .
త్వమ॒స్య క్ష॑యసి॒ యద్ధ॒ విశ్వం॑ ది॒వి యదు॒ ద్రవి॑ణం॒ యత్పృ॑థి॒వ్యాం .. 4.005.11
కిం నో॑ అ॒స్య ద్రవి॑ణం॒ కద్ధ॒ రత్నం॒ వి నో॑ వోచో జాతవేదశ్చికి॒త్వాన్ .
గుహాధ్వ॑నః పర॒మం యన్నో॑ అ॒స్య రేకు॑ ప॒దం న ని॑దా॒నా అగ॑న్మ .. 4.005.12
కా మ॒ర్యాదా॑ వ॒యునా॒ కద్ధ॑ వా॒మమచ్ఛా॑ గమేమ ర॒ఘవో॒ న వాజం॑ .
క॒దా నో॑ దే॒వీర॒మృత॑స్య॒ పత్నీః॒ సూరో॒ వర్ణే॑న తతనన్ను॒షాసః॑ .. 4.005.13
అ॒ని॒రేణ॒ వచ॑సా ఫ॒ల్గ్వే॑న ప్ర॒తీత్యే॑న కృ॒ధునా॑తృ॒పాసః॑ .
అధా॒ తే అ॑గ్నే॒ కిమి॒హా వ॑దంత్యనాయు॒ధాస॒ ఆస॑తా సచంతాం .. 4.005.14
అ॒స్య శ్రి॒యే స॑మిధా॒నస్య॒ వృష్ణో॒ వసో॒రనీ॑కం॒ దమ॒ ఆ రు॑రోచ .
రుశ॒ద్వసా॑నః సు॒దృశీ॑కరూపః క్షి॒తిర్న రా॒యా పు॑రు॒వారో॑ అద్యౌత్ .. 4.005.15

ఊ॒ర్ధ్వ ఊ॒ షు ణో॑ అధ్వరస్య హోత॒రగ్నే॒ తిష్ఠ॑ దే॒వతా॑తా॒ యజీ॑యాన్ .
త్వం హి విశ్వ॑మ॒భ్యసి॒ మన్మ॒ ప్ర వే॒ధస॑శ్చిత్తిరసి మనీ॒షాం .. 4.006.01
అమూ॑రో॒ హోతా॒ న్య॑సాది వి॒క్ష్వ1॒॑గ్నిర్మం॒ద్రో వి॒దథే॑షు॒ ప్రచే॑తాః .
ఊ॒ర్ధ్వం భా॒నుం స॑వి॒తేవా॑శ్రే॒న్మేతే॑వ ధూ॒మం స్త॑భాయ॒దుప॒ ద్యాం .. 4.006.02
య॒తా సు॑జూ॒ర్ణీ రా॒తినీ॑ ఘృ॒తాచీ॑ ప్రదక్షి॒ణిద్దే॒వతా॑తిమురా॒ణః .
ఉదు॒ స్వరు॑ర్నవ॒జా నాక్రః ప॒శ్వో అ॑నక్తి॒ సుధి॑తః సు॒మేకః॑ .. 4.006.03
స్తీ॒ర్ణే బ॒ర్హిషి॑ సమిధా॒నే అ॒గ్నా ఊ॒ర్ధ్వో అ॑ధ్వ॒ర్యుర్జు॑జుషా॒ణో అ॑స్థాత్ .
పర్య॒గ్నిః ప॑శు॒పా న హోతా॑ త్రివి॒ష్ట్యే॑తి ప్ర॒దివ॑ ఉరా॒ణః .. 4.006.04
పరి॒ త్మనా॑ మి॒తద్రు॑రేతి॒ హోతా॒గ్నిర్మం॒ద్రో మధు॑వచా ఋ॒తావా॑ .
ద్రవం॑త్యస్య వా॒జినో॒ న శోకా॒ భయం॑తే॒ విశ్వా॒ భువ॑నా॒ యదభ్రా॑ట్ .. 4.006.05
భ॒ద్రా తే॑ అగ్నే స్వనీక సం॒దృగ్ఘో॒రస్య॑ స॒తో విషు॑ణస్య॒ చారుః॑ .
న యత్తే॑ శో॒చిస్తమ॑సా॒ వరం॑త॒ న ధ్వ॒స్మాన॑స్త॒న్వీ॒3॒॑ రేప॒ ఆ ధుః॑ .. 4.006.06
న యస్య॒ సాతు॒ర్జని॑తో॒రవా॑రి॒ న మా॒తరా॑పి॒తరా॒ నూ చి॑ది॒ష్టౌ .
అధా॑ మి॒త్రో న సుధి॑తః పావ॒కో॒3॒॑ఽగ్నిర్దీ॑దాయ॒ మాను॑షీషు వి॒క్షు .. 4.006.07
ద్విర్యం పంచ॒ జీజ॑నన్సం॒వసా॑నాః॒ స్వసా॑రో అ॒గ్నిం మాను॑షీషు వి॒క్షు .
ఉ॒ష॒ర్బుధ॑మథ॒ర్యో॒3॒॑ న దంతం॑ శు॒క్రం స్వాసం॑ పర॒శుం న తి॒గ్మం .. 4.006.08
తవ॒ త్యే అ॑గ్నే హ॒రితో॑ ఘృత॒స్నా రోహి॑తాస ఋ॒జ్వంచః॒ స్వంచః॑ .
అ॒రు॒షాసో॒ వృష॑ణ ఋజుము॒ష్కా ఆ దే॒వతా॑తిమహ్వంత ద॒స్మాః .. 4.006.09
యే హ॒ త్యే తే॒ సహ॑మానా అ॒యాస॑స్త్వే॒షాసో॑ అగ్నే అ॒ర్చయ॒శ్చరం॑తి .
శ్యే॒నాసో॒ న దు॑వస॒నాసో॒ అర్థం॑ తువిష్వ॒ణసో॒ మారు॑తం॒ న శర్ధః॑ .. 4.006.10
అకా॑రి॒ బ్రహ్మ॑ సమిధాన॒ తుభ్యం॒ శంసా॑త్యు॒క్థం యజ॑తే॒ వ్యూ॑ ధాః .
హోతా॑రమ॒గ్నిం మను॑షో॒ ని షే॑దుర్నమ॒స్యంత॑ ఉ॒శిజః॒ శంస॑మా॒యోః .. 4.006.11

అ॒యమి॒హ ప్ర॑థ॒మో ధా॑యి ధా॒తృభి॒ర్హోతా॒ యజి॑ష్ఠో అధ్వ॒రేష్వీడ్యః॑ .
యమప్న॑వానో॒ భృగ॑వో విరురు॒చుర్వనే॑షు చి॒త్రం వి॒భ్వం॑ వి॒శేవి॑శే .. 4.007.01
అగ్నే॑ క॒దా త॑ ఆను॒షగ్భువ॑ద్దే॒వస్య॒ చేత॑నం .
అధా॒ హి త్వా॑ జగృభ్రి॒రే మర్తా॑సో వి॒క్ష్వీడ్యం॑ .. 4.007.02
ఋ॒తావా॑నం॒ విచే॑తసం॒ పశ్యం॑తో॒ ద్యామి॑వ॒ స్తృభిః॑ .
విశ్వే॑షామధ్వ॒రాణాం॑ హస్క॒ర్తారం॒ దమే॑దమే .. 4.007.03
ఆ॒శుం దూ॒తం వి॒వస్వ॑తో॒ విశ్వా॒ యశ్చ॑ర్ష॒ణీర॒భి .
ఆ జ॑భ్రుః కే॒తుమా॒యవో॒ భృగ॑వాణం వి॒శేవి॑శే .. 4.007.04
తమీం॒ హోతా॑రమాను॒షక్చి॑కి॒త్వాంసం॒ ని షే॑దిరే .
ర॒ణ్వం పా॑వ॒కశో॑చిషం॒ యజి॑ష్ఠం స॒ప్త ధామ॑భిః .. 4.007.05
తం శశ్వ॑తీషు మా॒తృషు॒ వన॒ ఆ వీ॒తమశ్రి॑తం .
చి॒త్రం సంతం॒ గుహా॑ హి॒తం సు॒వేదం॑ కూచిద॒ర్థినం॑ .. 4.007.06
స॒సస్య॒ యద్వియు॑తా॒ సస్మి॒న్నూధ॑న్నృ॒తస్య॒ ధామ॑న్ర॒ణయం॑త దే॒వాః .
మ॒హాఀ అ॒గ్నిర్నమ॑సా రా॒తహ॑వ్యో॒ వేర॑ధ్వ॒రాయ॒ సద॒మిదృ॒తావా॑ .. 4.007.07
వేర॑ధ్వ॒రస్య॑ దూ॒త్యా॑ని వి॒ద్వాను॒భే అం॒తా రోద॑సీ సంచికి॒త్వాన్ .
దూ॒త ఈ॑యసే ప్ర॒దివ॑ ఉరా॒ణో వి॒దుష్ట॑రో ది॒వ ఆ॒రోధ॑నాని .. 4.007.08
కృ॒ష్ణం త॒ ఏమ॒ రుశ॑తః పు॒రో భాశ్చ॑రి॒ష్ణ్వ1॒॑ర్చిర్వపు॑షా॒మిదేకం॑ .
యదప్ర॑వీతా॒ దధ॑తే హ॒ గర్భం॑ స॒ద్యశ్చి॑జ్జా॒తో భవ॒సీదు॑ దూ॒తః .. 4.007.09
స॒ద్యో జా॒తస్య॒ దదృ॑శాన॒మోజో॒ యద॑స్య॒ వాతో॑ అను॒వాతి॑ శో॒చిః .
వృ॒ణక్తి॑ తి॒గ్మామ॑త॒సేషు॑ జి॒హ్వాం స్థి॒రా చి॒దన్నా॑ దయతే॒ వి జంభైః॑ .. 4.007.10
తృ॒షు యదన్నా॑ తృ॒షుణా॑ వ॒వక్ష॑ తృ॒షుం దూ॒తం కృ॑ణుతే య॒హ్వో అ॒గ్నిః .
వాత॑స్య మే॒ళిం స॑చతే ని॒జూర్వ॑న్నా॒శుం న వా॑జయతే హి॒న్వే అర్వా॑ .. 4.007.11

దూ॒తం వో॑ వి॒శ్వవే॑దసం హవ్య॒వాహ॒మమ॑ర్త్యం .
యజి॑ష్ఠమృంజసే గి॒రా .. 4.008.01
స హి వేదా॒ వసు॑ధితిం మ॒హాఀ ఆ॒రోధ॑నం ది॒వః .
స దే॒వాఀ ఏహ వ॑క్షతి .. 4.008.02
స వే॑ద దే॒వ ఆ॒నమం॑ దే॒వాఀ ఋ॑తాయ॒తే దమే॑ .
దాతి॑ ప్రి॒యాణి॑ చి॒ద్వసు॑ .. 4.008.03
స హోతా॒ సేదు॑ దూ॒త్యం॑ చికి॒త్వాఀ అం॒తరీ॑యతే .
వి॒ద్వాఀ ఆ॒రోధ॑నం ది॒వః .. 4.008.04
తే స్యా॑మ॒ యే అ॒గ్నయే॑ దదా॒శుర్హ॒వ్యదా॑తిభిః .
య ఈం॒ పుష్యం॑త ఇంధ॒తే .. 4.008.05
తే రా॒యా తే సు॒వీర్యైః॑ సస॒వాంసో॒ వి శృ॑ణ్విరే .
యే అ॒గ్నా ద॑ధి॒రే దువః॑ .. 4.008.06
అ॒స్మే రాయో॑ ది॒వేది॑వే॒ సం చ॑రంతు పురు॒స్పృహః॑ .
అ॒స్మే వాజా॑స ఈరతాం .. 4.008.07
స విప్ర॑శ్చర్షణీ॒నాం శవ॑సా॒ మాను॑షాణాం .
అతి॑ క్షి॒ప్రేవ॑ విధ్యతి .. 4.008.08

అగ్నే॑ మృ॒ళ మ॒హాఀ అ॑సి॒ య ఈ॒మా దే॑వ॒యుం జనం॑ .
ఇ॒యేథ॑ బ॒ర్హిరా॒సదం॑ .. 4.009.01
స మాను॑షీషు దూ॒ళభో॑ వి॒క్షు ప్రా॒వీరమ॑ర్త్యః .
దూ॒తో విశ్వే॑షాం భువత్ .. 4.009.02
స సద్మ॒ పరి॑ ణీయతే॒ హోతా॑ మం॒ద్రో దివి॑ష్టిషు .
ఉ॒త పోతా॒ ని షీ॑దతి .. 4.009.03
ఉ॒త గ్నా అ॒గ్నిర॑ధ్వ॒ర ఉ॒తో గృ॒హప॑తి॒ర్దమే॑ .
ఉ॒త బ్ర॒హ్మా ని షీ॑దతి .. 4.009.04
వేషి॒ హ్య॑ధ్వరీయ॒తాము॑పవ॒క్తా జనా॑నాం .
హ॒వ్యా చ॒ మాను॑షాణాం .. 4.009.05
వేషీద్వ॑స్య దూ॒త్యం1॒॑ యస్య॒ జుజో॑షో అధ్వ॒రం .
హ॒వ్యం మర్త॑స్య॒ వోళ్హ॑వే .. 4.009.06
అ॒స్మాకం॑ జోష్యధ్వ॒రమ॒స్మాకం॑ య॒జ్ఞమం॑గిరః .
అ॒స్మాకం॑ శృణుధీ॒ హవం॑ .. 4.009.07
పరి॑ తే దూ॒ళభో॒ రథో॒ఽస్మాఀ అ॑శ్నోతు వి॒శ్వతః॑ .
యేన॒ రక్ష॑సి దా॒శుషః॑ .. 4.009.08

అగ్నే॒ తమ॒ద్యాశ్వం॒ న స్తోమైః॒ క్రతుం॒ న భ॒ద్రం హృ॑ది॒స్పృశం॑ .
ఋ॒ధ్యామా॑ త॒ ఓహైః॑ .. 4.010.01
అధా॒ హ్య॑గ్నే॒ క్రతో॑ర్భ॒ద్రస్య॒ దక్ష॑స్య సా॒ధోః .
ర॒థీరృ॒తస్య॑ బృహ॒తో బ॒భూథ॑ .. 4.010.02
ఏ॒భిర్నో॑ అ॒ర్కైర్భవా॑ నో అ॒ర్వాఙ్స్వ1॒॑ర్ణ జ్యోతిః॑ .
అగ్నే॒ విశ్వే॑భిః సు॒మనా॒ అనీ॑కైః .. 4.010.03
ఆ॒భిష్టే॑ అ॒ద్య గీ॒ర్భిర్గృ॒ణంతోఽగ్నే॒ దాశే॑మ .
ప్ర తే॑ ది॒వో న స్త॑నయంతి॒ శుష్మాః॑ .. 4.010.04
తవ॒ స్వాది॒ష్ఠాగ్నే॒ సందృ॑ష్టిరి॒దా చి॒దహ్న॑ ఇ॒దా చి॑ద॒క్తోః .
శ్రి॒యే రు॒క్మో న రో॑చత ఉపా॒కే .. 4.010.05
ఘృ॒తం న పూ॒తం త॒నూర॑రే॒పాః శుచి॒ హిర॑ణ్యం .
తత్తే॑ రు॒క్మో న రో॑చత స్వధావః .. 4.010.06
కృ॒తం చి॒ద్ధి ష్మా॒ సనే॑మి॒ ద్వేషోఽగ్న॑ ఇ॒నోషి॒ మర్తా॑త్ .
ఇ॒త్థా యజ॑మానాదృతావః .. 4.010.07
శి॒వా నః॑ స॒ఖ్యా సంతు॑ భ్రా॒త్రాగ్నే॑ దే॒వేషు॑ యు॒ష్మే .
సా నో॒ నాభిః॒ సద॑నే॒ సస్మి॒న్నూధ॑న్ .. 4.010.08

భ॒ద్రం తే॑ అగ్నే సహసి॒న్ననీ॑కముపా॒క ఆ రో॑చతే॒ సూర్య॑స్య .
రుశ॑ద్దృ॒శే ద॑దృశే నక్త॒యా చి॒దరూ॑క్షితం దృ॒శ ఆ రూ॒పే అన్నం॑ .. 4.011.01
వి షా॑హ్యగ్నే గృణ॒తే మ॑నీ॒షాం ఖం వేప॑సా తువిజాత॒ స్తవా॑నః .
విశ్వే॑భి॒ర్యద్వా॒వనః॑ శుక్ర దే॒వైస్తన్నో॑ రాస్వ సుమహో॒ భూరి॒ మన్మ॑ .. 4.011.02
త్వద॑గ్నే॒ కావ్యా॒ త్వన్మ॑నీ॒షాస్త్వదు॒క్థా జా॑యంతే॒ రాధ్యా॑ని .
త్వదే॑తి॒ ద్రవి॑ణం వీ॒రపే॑శా ఇ॒త్థాధి॑యే దా॒శుషే॒ మర్త్యా॑య .. 4.011.03
త్వద్వా॒జీ వా॑జంభ॒రో విహా॑యా అభిష్టి॒కృజ్జా॑యతే స॒త్యశు॑ష్మః .
త్వద్ర॒యిర్దే॒వజూ॑తో మయో॒భుస్త్వదా॒శుర్జూ॑జు॒వాఀ అ॑గ్నే॒ అర్వా॑ .. 4.011.04
త్వామ॑గ్నే ప్రథ॒మం దే॑వ॒యంతో॑ దే॒వం మర్తా॑ అమృత మం॒ద్రజి॑హ్వం .
ద్వే॒షో॒యుత॒మా వి॑వాసంతి ధీ॒భిర్దమూ॑నసం గృ॒హప॑తి॒మమూ॑రం .. 4.011.05
ఆ॒రే అ॒స్మదమ॑తిమా॒రే అంహ॑ ఆ॒రే విశ్వాం॑ దుర్మ॒తిం యన్ని॒పాసి॑ .
దో॒షా శి॒వః స॑హసః సూనో అగ్నే॒ యం దే॒వ ఆ చి॒త్సచ॑సే స్వ॒స్తి .. 4.011.06

యస్త్వామ॑గ్న ఇ॒నధ॑తే య॒తస్రు॒క్త్రిస్తే॒ అన్నం॑ కృ॒ణవ॒త్సస్మి॒న్నహ॑న్ .
స సు ద్యు॒మ్నైర॒భ్య॑స్తు ప్ర॒సక్ష॒త్తవ॒ క్రత్వా॑ జాతవేదశ్చికి॒త్వాన్ .. 4.012.01
ఇ॒ధ్మం యస్తే॑ జ॒భర॑చ్ఛశ్రమా॒ణో మ॒హో అ॑గ్నే॒ అనీ॑క॒మా స॑ప॒ర్యన్ .
స ఇ॑ధా॒నః ప్రతి॑ దో॒షాము॒షాసం॒ పుష్య॑న్ర॒యిం స॑చతే॒ ఘ్నన్న॒మిత్రా॑న్ .. 4.012.02
అ॒గ్నిరీ॑శే బృహ॒తః క్ష॒త్రియ॑స్యా॒గ్నిర్వాజ॑స్య పర॒మస్య॑ రా॒యః .
దధా॑తి॒ రత్నం॑ విధ॒తే యవి॑ష్ఠో॒ వ్యా॑ను॒షఙ్మర్త్యా॑య స్వ॒ధావా॑న్ .. 4.012.03
యచ్చి॒ద్ధి తే॑ పురుష॒త్రా య॑వి॒ష్ఠాచి॑త్తిభిశ్చకృ॒మా కచ్చి॒దాగః॑ .
కృ॒ధీ ష్వ1॒॑స్మాఀ అది॑తే॒రనా॑గా॒న్వ్యేనాం॑సి శిశ్రథో॒ విష్వ॑గగ్నే .. 4.012.04
మ॒హశ్చి॑దగ్న॒ ఏన॑సో అ॒భీక॑ ఊ॒ర్వాద్దే॒వానా॑ము॒త మర్త్యా॑నాం .
మా తే॒ సఖా॑యః॒ సద॒మిద్రి॑షామ॒ యచ్ఛా॑ తో॒కాయ॒ తన॑యాయ॒ శం యోః .. 4.012.05
యథా॑ హ॒ త్యద్వ॑సవో గౌ॒ర్యం॑ చిత్ప॒ది షి॒తామముం॑చతా యజత్రాః .
ఏ॒వో ష్వ1॒॑స్మన్ముం॑చతా॒ వ్యంహః॒ ప్ర తా॑ర్యగ్నే ప్రత॒రం న॒ ఆయుః॑ .. 4.012.06

ప్రత్య॒గ్నిరు॒షసా॒మగ్ర॑మఖ్యద్విభాతీ॒నాం సు॒మనా॑ రత్న॒ధేయం॑ .
యా॒తమ॑శ్వినా సు॒కృతో॑ దురో॒ణముత్సూర్యో॒ జ్యోతి॑షా దే॒వ ఏ॑తి .. 4.013.01
ఊ॒ర్ధ్వం భా॒నుం స॑వి॒తా దే॒వో అ॑శ్రేద్ద్ర॒ప్సం దవి॑ధ్వద్గవి॒షో న సత్వా॑ .
అను॑ వ్ర॒తం వరు॑ణో యంతి మి॒త్రో యత్సూర్యం॑ ది॒వ్యా॑రో॒హయం॑తి .. 4.013.02
యం సీ॒మకృ॑ణ్వం॒తమ॑సే వి॒పృచే॑ ధ్రు॒వక్షే॑మా॒ అన॑వస్యంతో॒ అర్థం॑ .
తం సూర్యం॑ హ॒రితః॑ స॒ప్త య॒హ్వీః స్పశం॒ విశ్వ॑స్య॒ జగ॑తో వహంతి .. 4.013.03
వహి॑ష్ఠేభిర్వి॒హర॑న్యాసి॒ తంతు॑మవ॒వ్యయ॒న్నసి॑తం దేవ॒ వస్మ॑ .
దవి॑ధ్వతో ర॒శ్మయః॒ సూర్య॑స్య॒ చర్మే॒వావా॑ధు॒స్తమో॑ అ॒ప్స్వ1॒॑న్తః .. 4.013.04
అనా॑యతో॒ అని॑బద్ధః క॒థాయం న్య॑ఙ్ఙుత్తా॒నోఽవ॑ పద్యతే॒ న .
కయా॑ యాతి స్వ॒ధయా॒ కో ద॑దర్శ ది॒వః స్కం॒భః సమృ॑తః పాతి॒ నాకం॑ .. 4.013.05

ప్రత్య॒గ్నిరు॒షసో॑ జా॒తవే॑దా॒ అఖ్య॑ద్దే॒వో రోచ॑మానా॒ మహో॑భిః .
ఆ నా॑సత్యోరుగా॒యా రథే॑నే॒మం య॒జ్ఞముప॑ నో యాత॒మచ్ఛ॑ .. 4.014.01
ఊ॒ర్ధ్వం కే॒తుం స॑వి॒తా దే॒వో అ॑శ్రే॒జ్జ్యోతి॒ర్విశ్వ॑స్మై॒ భువ॑నాయ కృ॒ణ్వన్ .
ఆప్రా॒ ద్యావా॑పృథి॒వీ అం॒తరి॑క్షం॒ వి సూర్యో॑ ర॒శ్మిభి॒శ్చేకి॑తానః .. 4.014.02
ఆ॒వహం॑త్యరు॒ణీర్జ్యోతి॒షాగా॑న్మ॒హీ చి॒త్రా ర॒శ్మిభి॒శ్చేకి॑తానా .
ప్ర॒బో॒ధయం॑తీ సువి॒తాయ॑ దే॒వ్యు1॒॑షా ఈ॑యతే సు॒యుజా॒ రథే॑న .. 4.014.03
ఆ వాం॒ వహి॑ష్ఠా ఇ॒హ తే వ॑హంతు॒ రథా॒ అశ్వా॑స ఉ॒షసో॒ వ్యు॑ష్టౌ .
ఇ॒మే హి వాం॑ మధు॒పేయా॑య॒ సోమా॑ అ॒స్మిన్య॒జ్ఞే వృ॑షణా మాదయేథాం .. 4.014.04
అనా॑యతో॒ అని॑బద్ధః క॒థాయం న్య॑ఙ్ఙుత్తా॒నోఽవ॑ పద్యతే॒ న .
కయా॑ యాతి స్వ॒ధయా॒ కో ద॑దర్శ ది॒వః స్కం॒భః సమృ॑తః పాతి॒ నాకం॑ .. 4.014.05

అ॒గ్నిర్హోతా॑ నో అధ్వ॒రే వా॒జీ సన్పరి॑ ణీయతే .
దే॒వో దే॒వేషు॑ య॒జ్ఞియః॑ .. 4.015.01
పరి॑ త్రివి॒ష్ట్య॑ధ్వ॒రం యాత్య॒గ్నీ ర॒థీరి॑వ .
ఆ దే॒వేషు॒ ప్రయో॒ దధ॑త్ .. 4.015.02
పరి॒ వాజ॑పతిః క॒విర॒గ్నిర్హ॒వ్యాన్య॑క్రమీత్ .
దధ॒ద్రత్నా॑ని దా॒శుషే॑ .. 4.015.03
అ॒యం యః సృంజ॑యే పు॒రో దై॑వవా॒తే స॑మి॒ధ్యతే॑ .
ద్యు॒మాఀ అ॑మిత్ర॒దంభ॑నః .. 4.015.04
అస్య॑ ఘా వీ॒ర ఈవ॑తో॒ఽగ్నేరీ॑శీత॒ మర్త్యః॑ .
తి॒గ్మజం॑భస్య మీ॒ళ్హుషః॑ .. 4.015.05
తమర్వం॑తం॒ న సా॑న॒సిమ॑రు॒షం న ది॒వః శిశుం॑ .
మ॒ర్మృ॒జ్యంతే॑ ది॒వేది॑వే .. 4.015.06
బోధ॒ద్యన్మా॒ హరి॑భ్యాం కుమా॒రః సా॑హదే॒వ్యః .
అచ్ఛా॒ న హూ॒త ఉద॑రం .. 4.015.07
ఉ॒త త్యా య॑జ॒తా హరీ॑ కుమా॒రాత్సా॑హదే॒వ్యాత్ .
ప్రయ॑తా స॒ద్య ఆ ద॑దే .. 4.015.08
ఏ॒ష వాం॑ దేవావశ్వినా కుమా॒రః సా॑హదే॒వ్యః .
దీ॒ర్ఘాయు॑రస్తు॒ సోమ॑కః .. 4.015.09
తం యు॒వం దే॑వావశ్వినా కుమా॒రం సా॑హదే॒వ్యం .
దీ॒ర్ఘాయు॑షం కృణోతన .. 4.015.10

ఆ స॒త్యో యా॑తు మ॒ఘవా॑ఀ ఋజీ॒షీ ద్రవం॑త్వస్య॒ హర॑య॒ ఉప॑ నః .
తస్మా॒ ఇదంధః॑ సుషుమా సు॒దక్ష॑మి॒హాభి॑పి॒త్వం క॑రతే గృణా॒నః .. 4.016.01
అవ॑ స్య శూ॒రాధ్వ॑నో॒ నాంతే॒ఽస్మిన్నో॑ అ॒ద్య సవ॑నే మం॒దధ్యై॑ .
శంసా॑త్యు॒క్థము॒శనే॑వ వే॒ధాశ్చి॑కి॒తుషే॑ అసు॒ర్యా॑య॒ మన్మ॑ .. 4.016.02
క॒విర్న ని॒ణ్యం వి॒దథా॑ని॒ సాధ॒న్వృషా॒ యత్సేకం॑ విపిపా॒నో అర్చా॑త్ .
ది॒వ ఇ॒త్థా జీ॑జనత్స॒ప్త కా॒రూనహ్నా॑ చిచ్చక్రుర్వ॒యునా॑ గృ॒ణంతః॑ .. 4.016.03
స్వ1॒॑ర్యద్వేది॑ సు॒దృశీ॑కమ॒ర్కైర్మహి॒ జ్యోతీ॑ రురుచు॒ర్యద్ధ॒ వస్తోః॑ .
అం॒ధా తమాం॑సి॒ దుధి॑తా వి॒చక్షే॒ నృభ్య॑శ్చకార॒ నృత॑మో అ॒భిష్టౌ॑ .. 4.016.04
వ॒వ॒క్ష ఇంద్రో॒ అమి॑తమృజీ॒ష్యు1॒॑భే ఆ ప॑ప్రౌ॒ రోద॑సీ మహి॒త్వా .
అత॑శ్చిదస్య మహి॒మా వి రే॑చ్య॒భి యో విశ్వా॒ భువ॑నా బ॒భూవ॑ .. 4.016.05
విశ్వా॑ని శ॒క్రో నర్యా॑ణి వి॒ద్వాన॒పో రి॑రేచ॒ సఖి॑భి॒ర్నికా॑మైః .
అశ్మా॑నం చి॒ద్యే బి॑భి॒దుర్వచో॑భిర్వ్ర॒జం గోమం॑తము॒శిజో॒ వి వ॑వ్రుః .. 4.016.06
అ॒పో వృ॒త్రం వ॑వ్రి॒వాంసం॒ పరా॑హ॒న్ప్రావ॑త్తే॒ వజ్రం॑ పృథి॒వీ సచే॑తాః .
ప్రార్ణాం॑సి సము॒ద్రియా॑ణ్యైనోః॒ పతి॒ర్భవం॒ఛవ॑సా శూర ధృష్ణో .. 4.016.07
అ॒పో యదద్రిం॑ పురుహూత॒ దర్ద॑రా॒విర్భు॑వత్స॒రమా॑ పూ॒ర్వ్యం తే॑ .
స నో॑ నే॒తా వాజ॒మా ద॑ర్షి॒ భూరిం॑ గో॒త్రా రు॒జన్నంగి॑రోభిర్గృణా॒నః .. 4.016.08
అచ్ఛా॑ క॒విం నృ॑మణో గా అ॒భిష్టౌ॒ స్వ॑ర్షాతా మఘవ॒న్నాధ॑మానం .
ఊ॒తిభి॒స్తమి॑షణో ద్యు॒మ్నహూ॑తౌ॒ ని మా॒యావా॒నబ్ర॑హ్మా॒ దస్యు॑రర్త .. 4.016.09
ఆ ద॑స్యు॒ఘ్నా మన॑సా యా॒హ్యస్తం॒ భువ॑త్తే॒ కుత్సః॑ స॒ఖ్యే నికా॑మః .
స్వే యోనౌ॒ ని ష॑దతం॒ సరూ॑పా॒ వి వాం॑ చికిత్సదృత॒చిద్ధ॒ నారీ॑ .. 4.016.10
యాసి॒ కుత్సే॑న స॒రథ॑మవ॒స్యుస్తో॒దో వాత॑స్య॒ హర్యో॒రీశా॑నః .
ఋ॒జ్రా వాజం॒ న గధ్యం॒ యుయూ॑షన్క॒విర్యదహ॒న్పార్యా॑య॒ భూషా॑త్ .. 4.016.11
కుత్సా॑య॒ శుష్ణ॑మ॒శుషం॒ ని బ॑ర్హీః ప్రపి॒త్వే అహ్నః॒ కుయ॑వం స॒హస్రా॑ .
స॒ద్యో దస్యూ॒న్ప్ర మృ॑ణ కు॒త్స్యేన॒ ప్ర సూర॑శ్చ॒క్రం వృ॑హతాద॒భీకే॑ .. 4.016.12
త్వం పిప్రుం॒ మృగ॑యం శూశు॒వాంస॑మృ॒జిశ్వ॑నే వైదథి॒నాయ॑ రంధీః .
పం॒చా॒శత్కృ॒ష్ణా ని వ॑పః స॒హస్రాత్కం॒ న పురో॑ జరి॒మా వి ద॑ర్దః .. 4.016.13
సూర॑ ఉపా॒కే త॒న్వం1॒॑ దధా॑నో॒ వి యత్తే॒ చేత్య॒మృత॑స్య॒ వర్పః॑ .
మృ॒గో న హ॒స్తీ తవి॑షీముషా॒ణః సిం॒హో న భీ॒మ ఆయు॑ధాని॒ బిభ్ర॑త్ .. 4.016.14
ఇంద్రం॒ కామా॑ వసూ॒యంతో॑ అగ్మ॒న్స్వ॑ర్మీళ్హే॒ న సవ॑నే చకా॒నాః .
శ్ర॒వ॒స్యవః॑ శశమా॒నాస॑ ఉ॒క్థైరోకో॒ న ర॒ణ్వా సు॒దృశీ॑వ పు॒ష్టిః .. 4.016.15
తమిద్వ॒ ఇంద్రం॑ సు॒హవం॑ హువేమ॒ యస్తా చ॒కార॒ నర్యా॑ పు॒రూణి॑ .
యో మావ॑తే జరి॒త్రే గధ్యం॑ చిన్మ॒క్షూ వాజం॒ భర॑తి స్పా॒ర్హరా॑ధాః .. 4.016.16
తి॒గ్మా యదం॒తర॒శనిః॒ పతా॑తి॒ కస్మిం॑చిచ్ఛూర ముహు॒కే జనా॑నాం .
ఘో॒రా యద॑ర్య॒ సమృ॑తి॒ర్భవా॒త్యధ॑ స్మా నస్త॒న్వో॑ బోధి గో॒పాః .. 4.016.17
భువో॑ఽవి॒తా వా॒మదే॑వస్య ధీ॒నాం భువః॒ సఖా॑వృ॒కో వాజ॑సాతౌ .
త్వామను॒ ప్రమ॑తి॒మా జ॑గన్మోరు॒శంసో॑ జరి॒త్రే వి॒శ్వధ॑ స్యాః .. 4.016.18
ఏ॒భిర్నృభి॑రింద్ర త్వా॒యుభి॑ష్ట్వా మ॒ఘవ॑ద్భిర్మఘవ॒న్విశ్వ॑ ఆ॒జౌ .
ద్యావో॒ న ద్యు॒మ్నైర॒భి సంతో॑ అ॒ర్యః క్ష॒పో మ॑దేమ శ॒రద॑శ్చ పూ॒ర్వీః .. 4.016.19
ఏ॒వేదింద్రా॑య వృష॒భాయ॒ వృష్ణే॒ బ్రహ్మా॑కర్మ॒ భృగ॑వో॒ న రథం॑ .
నూ చి॒ద్యథా॑ నః స॒ఖ్యా వి॒యోష॒దస॑న్న ఉ॒గ్రో॑ఽవి॒తా త॑నూ॒పాః .. 4.016.20
నూ ష్టు॒త ఇం॑ద్ర॒ నూ గృ॑ణా॒న ఇషం॑ జరి॒త్రే న॒ద్యో॒3॒॑ న పీ॑పేః .
అకా॑రి తే హరివో॒ బ్రహ్మ॒ నవ్యం॑ ధి॒యా స్యా॑మ ర॒థ్యః॑ సదా॒సాః .. 4.016.21

త్వం మ॒హాఀ ఇం॑ద్ర॒ తుభ్యం॑ హ॒ క్షా అను॑ క్ష॒త్రం మం॒హనా॑ మన్యత॒ ద్యౌః .
త్వం వృ॒త్రం శవ॑సా జఘ॒న్వాన్సృ॒జః సింధూ॒ఀరహి॑నా జగ్రసా॒నాన్ .. 4.017.01
తవ॑ త్వి॒షో జని॑మన్రేజత॒ ద్యౌ రేజ॒ద్భూమి॑ర్భి॒యసా॒ స్వస్య॑ మ॒న్యోః .
ఋ॒ఘా॒యంత॑ సు॒భ్వ1॒ః॑ పర్వ॑తాస॒ ఆర్దం॒ధన్వా॑ని స॒రయం॑త॒ ఆపః॑ .. 4.017.02
భి॒నద్గి॒రిం శవ॑సా॒ వజ్ర॑మి॒ష్ణన్నా॑విష్కృణ్వా॒నః స॑హసా॒న ఓజః॑ .
వధీ॑ద్వృ॒త్రం వజ్రే॑ణ మందసా॒నః సర॒న్నాపో॒ జవ॑సా హ॒తవృ॑ష్ణీః .. 4.017.03
సు॒వీర॑స్తే జని॒తా మ॑న్యత॒ ద్యౌరింద్ర॑స్య క॒ర్తా స్వప॑స్తమో భూత్ .
య ఈం॑ జ॒జాన॑ స్వ॒ర్యం॑ సు॒వజ్ర॒మన॑పచ్యుతం॒ సద॑సో॒ న భూమ॑ .. 4.017.04
య ఏక॑ ఇచ్చ్యా॒వయ॑తి॒ ప్ర భూమా॒ రాజా॑ కృష్టీ॒నాం పు॑రుహూ॒త ఇంద్రః॑ .
స॒త్యమే॑న॒మను॒ విశ్వే॑ మదంతి రా॒తిం దే॒వస్య॑ గృణ॒తో మ॒ఘోనః॑ .. 4.017.05
స॒త్రా సోమా॑ అభవన్నస్య॒ విశ్వే॑ స॒త్రా మదా॑సో బృహ॒తో మది॑ష్ఠాః .
స॒త్రాభ॑వో॒ వసు॑పతి॒ర్వసూ॑నాం॒ దత్రే॒ విశ్వా॑ అధిథా ఇంద్ర కృ॒ష్టీః .. 4.017.06
త్వమధ॑ ప్రథ॒మం జాయ॑మా॒నోఽమే॒ విశ్వా॑ అధిథా ఇంద్ర కృ॒ష్టీః .
త్వం ప్రతి॑ ప్ర॒వత॑ ఆ॒శయా॑న॒మహిం॒ వజ్రే॑ణ మఘవ॒న్వి వృ॑శ్చః .. 4.017.07
స॒త్రా॒హణం॒ దాధృ॑షిం॒ తుమ్ర॒మింద్రం॑ మ॒హామ॑పా॒రం వృ॑ష॒భం సు॒వజ్రం॑ .
హంతా॒ యో వృ॒త్రం సని॑తో॒త వాజం॒ దాతా॑ మ॒ఘాని॑ మ॒ఘవా॑ సు॒రాధాః॑ .. 4.017.08
అ॒యం వృత॑శ్చాతయతే సమీ॒చీర్య ఆ॒జిషు॑ మ॒ఘవా॑ శృ॒ణ్వ ఏకః॑ .
అ॒యం వాజం॑ భరతి॒ యం స॒నోత్య॒స్య ప్రి॒యాసః॑ స॒ఖ్యే స్యా॑మ .. 4.017.09
అ॒యం శృ॑ణ్వే॒ అధ॒ జయ॑న్ను॒త ఘ్నన్న॒యము॒త ప్ర కృ॑ణుతే యు॒ధా గాః .
య॒దా స॒త్యం కృ॑ణు॒తే మ॒న్యుమింద్రో॒ విశ్వం॑ దృ॒ళ్హం భ॑యత॒ ఏజ॑దస్మాత్ .. 4.017.10
సమింద్రో॒ గా అ॑జయ॒త్సం హిర॑ణ్యా॒ సమ॑శ్వి॒యా మ॒ఘవా॒ యో హ॑ పూ॒ర్వీః .
ఏ॒భిర్నృభి॒ర్నృత॑మో అస్య శా॒కై రా॒యో వి॑భ॒క్తా సం॑భ॒రశ్చ॒ వస్వః॑ .. 4.017.11
కియ॑త్స్వి॒దింద్రో॒ అధ్యే॑తి మా॒తుః కియ॑త్పి॒తుర్జ॑ని॒తుర్యో జ॒జాన॑ .
యో అ॑స్య॒ శుష్మం॑ ముహు॒కైరియ॑ర్తి॒ వాతో॒ న జూ॒తః స్త॒నయ॑ద్భిర॒భ్రైః .. 4.017.12
క్షి॒యంతం॑ త్వ॒మక్షి॑యంతం కృణో॒తీయ॑ర్తి రే॒ణుం మ॒ఘవా॑ స॒మోహం॑ .
వి॒భం॒జ॒నుర॒శని॑మాఀ ఇవ॒ ద్యౌరు॒త స్తో॒తారం॑ మ॒ఘవా॒ వసౌ॑ ధాత్ .. 4.017.13
అ॒యం చ॒క్రమి॑షణ॒త్సూర్య॑స్య॒ న్యేత॑శం రీరమత్ససృమా॒ణం .
ఆ కృ॒ష్ణ ఈం॑ జుహురా॒ణో జి॑ఘర్తి త్వ॒చో బు॒ధ్నే రజ॑సో అ॒స్య యోనౌ॑ .. 4.017.14
అసి॑క్న్యాం॒ యజ॑మానో॒ న హోతా॑ .. 4.017.15
గ॒వ్యంత॒ ఇంద్రం॑ స॒ఖ్యాయ॒ విప్రా॑ అశ్వా॒యంతో॒ వృష॑ణం వా॒జయం॑తః .
జ॒నీ॒యంతో॑ జని॒దామక్షి॑తోతి॒మా చ్యా॑వయామోఽవ॒తే న కోశం॑ .. 4.017.16
త్రా॒తా నో॑ బోధి॒ దదృ॑శాన ఆ॒పిర॑భిఖ్యా॒తా మ॑ర్డి॒తా సో॒మ్యానాం॑ .
సఖా॑ పి॒తా పి॒తృత॑మః పితౄ॒ణాం కర్తే॑ము లో॒కము॑శ॒తే వ॑యో॒ధాః .. 4.017.17
స॒ఖీ॒య॒తామ॑వి॒తా బో॑ధి॒ సఖా॑ గృణా॒న ఇం॑ద్ర స్తువ॒తే వయో॑ ధాః .
వ॒యం హ్యా తే॑ చకృ॒మా స॒బాధ॑ ఆ॒భిః శమీ॑భిర్మ॒హయం॑త ఇంద్ర .. 4.017.18
స్తు॒త ఇంద్రో॑ మ॒ఘవా॒ యద్ధ॑ వృ॒త్రా భూరీ॒ణ్యేకో॑ అప్ర॒తీని॑ హంతి .
అ॒స్య ప్రి॒యో జ॑రి॒తా యస్య॒ శర్మ॒న్నకి॑ర్దే॒వా వా॒రయం॑తే॒ న మర్తాః॑ .. 4.017.19
ఏ॒వా న॒ ఇంద్రో॑ మ॒ఘవా॑ విర॒ప్శీ కర॑త్స॒త్యా చ॑ర్షణీ॒ధృద॑న॒ర్వా .
త్వం రాజా॑ జ॒నుషాం॑ ధేహ్య॒స్మే అధి॒ శ్రవో॒ మాహి॑నం॒ యజ్జ॑రి॒త్రే .. 4.017.20
నూ ష్టు॒త ఇం॑ద్ర॒ నూ గృ॑ణా॒న ఇషం॑ జరి॒త్రే న॒ద్యో॒3॒॑ న పీ॑పేః .
అకా॑రి తే హరివో॒ బ్రహ్మ॒ నవ్యం॑ ధి॒యా స్యా॑మ ర॒థ్యః॑ సదా॒సాః .. 4.017.21

అ॒యం పంథా॒ అను॑విత్తః పురా॒ణో యతో॑ దే॒వా ఉ॒దజా॑యంత॒ విశ్వే॑ .
అత॑శ్చి॒దా జ॑నిషీష్ట॒ ప్రవృ॑ద్ధో॒ మా మా॒తర॑మము॒యా పత్త॑వే కః .. 4.018.01
నాహమతో॒ నిర॑యా దు॒ర్గహై॒తత్తి॑ర॒శ్చతా॑ పా॒ర్శ్వాన్నిర్గ॑మాణి .
బ॒హూని॑ మే॒ అకృ॑తా॒ కర్త్వా॑ని॒ యుధ్యై॑ త్వేన॒ సం త్వే॑న పృచ్ఛై .. 4.018.02
ప॒రా॒య॒తీం మా॒తర॒మన్వ॑చష్ట॒ న నాను॑ గా॒న్యను॒ నూ గ॑మాని .
త్వష్టు॑ర్గృ॒హే అ॑పిబ॒త్సోమ॒మింద్రః॑ శతధ॒న్యం॑ చ॒మ్వోః॑ సు॒తస్య॑ .. 4.018.03
కిం స ఋధ॑క్కృణవ॒ద్యం స॒హస్రం॑ మా॒సో జ॒భార॑ శ॒రద॑శ్చ పూ॒ర్వీః .
న॒హీ న్వ॑స్య ప్రతి॒మాన॒మస్త్యం॒తర్జా॒తేషూ॒త యే జని॑త్వాః .. 4.018.04
అ॒వ॒ద్యమి॑వ॒ మన్య॑మానా॒ గుహా॑క॒రింద్రం॑ మా॒తా వీ॒ర్యే॑ణా॒ న్యృ॑ష్టం .
అథోద॑స్థాత్స్వ॒యమత్కం॒ వసా॑న॒ ఆ రోద॑సీ అపృణా॒జ్జాయ॑మానః .. 4.018.05
ఏ॒తా అ॑ర్షంత్యలలా॒భవం॑తీరృ॒తావ॑రీరివ సం॒క్రోశ॑మానాః .
ఏ॒తా వి పృ॑చ్ఛ॒ కిమి॒దం భ॑నంతి॒ కమాపో॒ అద్రిం॑ పరి॒ధిం రు॑జంతి .. 4.018.06
కిము॑ ష్విదస్మై ని॒విదో॑ భనం॒తేంద్ర॑స్యావ॒ద్యం ది॑ధిషంత॒ ఆపః॑ .
మమై॒తాన్పు॒త్రో మ॑హ॒తా వ॒ధేన॑ వృ॒త్రం జ॑ఘ॒న్వాఀ అ॑సృజ॒ద్వి సింధూ॑న్ .. 4.018.07
మమ॑చ్చ॒న త్వా॑ యువ॒తిః ప॒రాస॒ మమ॑చ్చ॒న త్వా॑ కు॒షవా॑ జ॒గార॑ .
మమ॑చ్చి॒దాపః॒ శిశ॑వే మమృడ్యు॒ర్మమ॑చ్చి॒దింద్రః॒ సహ॒సోద॑తిష్ఠత్ .. 4.018.08
మమ॑చ్చ॒న తే॑ మఘవ॒న్వ్యం॑సో నివివి॒ధ్వాఀ అప॒ హనూ॑ జ॒ఘాన॑ .
అధా॒ నివి॑ద్ధ॒ ఉత్త॑రో బభూ॒వాంఛిరో॑ దా॒సస్య॒ సం పి॑ణగ్వ॒ధేన॑ .. 4.018.09
గృ॒ష్టిః స॑సూవ॒ స్థవి॑రం తవా॒గామ॑నాధృ॒ష్యం వృ॑ష॒భం తుమ్ర॒మింద్రం॑ .
అరీ॑ళ్హం వ॒త్సం చ॒రథా॑య మా॒తా స్వ॒యం గా॒తుం త॒న్వ॑ ఇ॒చ్ఛమా॑నం .. 4.018.10
ఉ॒త మా॒తా మ॑హి॒షమన్వ॑వేనద॒మీ త్వా॑ జహతి పుత్ర దే॒వాః .
అథా॑బ్రవీద్వృ॒త్రమింద్రో॑ హని॒ష్యన్సఖే॑ విష్ణో విత॒రం వి క్ర॑మస్వ .. 4.018.11
కస్తే॑ మా॒తరం॑ వి॒ధవా॑మచక్రచ్ఛ॒యుం కస్త్వామ॑జిఘాంస॒చ్చరం॑తం .
కస్తే॑ దే॒వో అధి॑ మార్డీ॒క ఆ॑సీ॒ద్యత్ప్రాక్షి॑ణాః పి॒తరం॑ పాద॒గృహ్య॑ .. 4.018.12
అవ॑ర్త్యా॒ శున॑ ఆం॒త్రాణి॑ పేచే॒ న దే॒వేషు॑ వివిదే మర్డి॒తారం॑ .
అప॑శ్యం జా॒యామమ॑హీయమానా॒మధా॑ మే శ్యే॒నో మధ్వా జ॑భార .. 4.018.13

ఏ॒వా త్వామిం॑ద్ర వజ్రి॒న్నత్ర॒ విశ్వే॑ దే॒వాసః॑ సు॒హవా॑స॒ ఊమాః॑ .
మ॒హాము॒భే రోద॑సీ వృ॒ద్ధమృ॒ష్వం నిరేక॒మిద్వృ॑ణతే వృత్ర॒హత్యే॑ .. 4.019.01
అవా॑సృజంత॒ జివ్ర॑యో॒ న దే॒వా భువః॑ స॒మ్రాళిం॑ద్ర స॒త్యయో॑నిః .
అహ॒న్నహిం॑ పరి॒శయా॑న॒మర్ణః॒ ప్ర వ॑ర్త॒నీర॑రదో వి॒శ్వధే॑నాః .. 4.019.02
అతృ॑ప్ణువంతం॒ వియ॑తమబు॒ధ్యమబు॑ధ్యమానం సుషుపా॒ణమిం॑ద్ర .
స॒ప్త ప్రతి॑ ప్ర॒వత॑ ఆ॒శయా॑న॒మహిం॒ వజ్రే॑ణ॒ వి రి॑ణా అప॒ర్వన్ .. 4.019.03
అక్షో॑దయ॒చ్ఛవ॑సా॒ క్షామ॑ బు॒ధ్నం వార్ణ వాత॒స్తవి॑షీభి॒రింద్రః॑ .
దృ॒ళ్హాన్యౌ॑భ్నాదు॒శమా॑న॒ ఓజోఽవా॑భినత్క॒కుభః॒ పర్వ॑తానాం .. 4.019.04
అ॒భి ప్ర ద॑ద్రు॒ర్జన॑యో॒ న గర్భం॒ రథా॑ ఇవ॒ ప్ర య॑యుః సా॒కమద్ర॑యః .
అత॑ర్పయో వి॒సృత॑ ఉ॒బ్జ ఊ॒ర్మీంత్వం వృ॒తాఀ అ॑రిణా ఇంద్ర॒ సింధూ॑న్ .. 4.019.05
త్వం మ॒హీమ॒వనిం॑ వి॒శ్వధే॑నాం తు॒ర్వీత॑యే వ॒య్యా॑య॒ క్షరం॑తీం .
అర॑మయో॒ నమ॒సైజ॒దర్ణః॑ సుతర॒ణాఀ అ॑కృణోరింద్ర॒ సింధూ॑న్ .. 4.019.06
ప్రాగ్రువో॑ నభ॒న్వో॒3॒॑ న వక్వా॑ ధ్వ॒స్రా అ॑పిన్వద్యువ॒తీరృ॑త॒జ్ఞాః .
ధన్వా॒న్యజ్రా॑ఀ అపృణక్తృషా॒ణాఀ అధో॒గింద్రః॑ స్త॒ర్యో॒3॒॑ దంసు॑పత్నీః .. 4.019.07
పూ॒ర్వీరు॒షసః॑ శ॒రద॑శ్చ గూ॒ర్తా వృ॒త్రం జ॑ఘ॒న్వాఀ అ॑సృజ॒ద్వి సింధూ॑న్ .
పరి॑ష్ఠితా అతృణద్బద్బధా॒నాః సీ॒రా ఇంద్రః॒ స్రవి॑తవే పృథి॒వ్యా .. 4.019.08
వ॒మ్రీభిః॑ పు॒త్రమ॒గ్రువో॑ అదా॒నం ని॒వేశ॑నాద్ధరివ॒ ఆ జ॑భర్థ .
వ్య1॒॑న్ధో అ॑ఖ్య॒దహి॑మాదదా॒నో నిర్భూ॑దుఖ॒చ్ఛిత్సమ॑రంత॒ పర్వ॑ .. 4.019.09
ప్ర తే॒ పూర్వా॑ణి॒ కర॑ణాని విప్రావి॒ద్వాఀ ఆ॑హ వి॒దుషే॒ కరాం॑సి .
యథా॑యథా॒ వృష్ణ్యా॑ని॒ స్వగూ॒ర్తాపాం॑సి రాజ॒న్నర్యావి॑వేషీః .. 4.019.10
నూ ష్టు॒త ఇం॑ద్ర॒ నూ గృ॑ణా॒న ఇషం॑ జరి॒త్రే న॒ద్యో॒3॒॑ న పీ॑పేః .
అకా॑రి తే హరివో॒ బ్రహ్మ॒ నవ్యం॑ ధి॒యా స్యా॑మ ర॒థ్యః॑ సదా॒సాః .. 4.019.11

ఆ న॒ ఇంద్రో॑ దూ॒రాదా న॑ ఆ॒సాద॑భిష్టి॒కృదవ॑సే యాసదు॒గ్రః .
ఓజి॑ష్ఠేభిర్నృ॒పతి॒ర్వజ్ర॑బాహుః సం॒గే స॒మత్సు॑ తు॒ర్వణిః॑ పృత॒న్యూన్ .. 4.020.01
ఆ న॒ ఇంద్రో॒ హరి॑భిర్యా॒త్వచ్ఛా॑ర్వాచీ॒నోఽవ॑సే॒ రాధ॑సే చ .
తిష్ఠా॑తి వ॒జ్రీ మ॒ఘవా॑ విర॒ప్శీమం య॒జ్ఞమను॑ నో॒ వాజ॑సాతౌ .. 4.020.02
ఇ॒మం య॒జ్ఞం త్వమ॒స్మాక॑మింద్ర పు॒రో దధ॑త్సనిష్యసి॒ క్రతుం॑ నః .
శ్వ॒ఘ్నీవ॑ వజ్రిన్స॒నయే॒ ధనా॑నాం॒ త్వయా॑ వ॒యమ॒ర్య ఆ॒జిం జ॑యేమ .. 4.020.03
ఉ॒శన్ను॒ షు ణః॑ సు॒మనా॑ ఉపా॒కే సోమ॑స్య॒ ను సుషు॑తస్య స్వధావః .
పా ఇం॑ద్ర॒ ప్రతి॑భృతస్య॒ మధ్వః॒ సమంధ॑సా మమదః పృ॒ష్ఠ్యే॑న .. 4.020.04
వి యో ర॑ర॒ప్శ ఋషి॑భి॒ర్నవే॑భిర్వృ॒క్షో న ప॒క్వః సృణ్యో॒ న జేతా॑ .
మర్యో॒ న యోషా॑మ॒భి మన్య॑మా॒నోఽచ్ఛా॑ వివక్మి పురుహూ॒తమింద్రం॑ .. 4.020.05
గి॒రిర్న యః స్వత॑వాఀ ఋ॒ష్వ ఇంద్రః॑ స॒నాదే॒వ సహ॑సే జా॒త ఉ॒గ్రః .
ఆద॑ర్తా॒ వజ్రం॒ స్థవి॑రం॒ న భీ॒మ ఉ॒ద్నేవ॒ కోశం॒ వసు॑నా॒ న్యృ॑ష్టం .. 4.020.06
న యస్య॑ వ॒ర్తా జ॒నుషా॒ న్వస్తి॒ న రాధ॑స ఆమరీ॒తా మ॒ఘస్య॑ .
ఉ॒ద్వా॒వృ॒షా॒ణస్త॑విషీవ ఉగ్రా॒స్మభ్యం॑ దద్ధి పురుహూత రా॒యః .. 4.020.07
ఈక్షే॑ రా॒యః క్షయ॑స్య చర్షణీ॒నాము॒త వ్ర॒జమ॑పవ॒ర్తాసి॒ గోనాం॑ .
శి॒క్షా॒న॒రః స॑మి॒థేషు॑ ప్ర॒హావా॒న్వస్వో॑ రా॒శిమ॑భినే॒తాసి॒ భూరిం॑ .. 4.020.08
కయా॒ తచ్ఛృ॑ణ్వే॒ శచ్యా॒ శచి॑ష్ఠో॒ యయా॑ కృ॒ణోతి॒ ముహు॒ కా చి॑దృ॒ష్వః .
పు॒రు దా॒శుషే॒ విచ॑యిష్ఠో॒ అంహోఽథా॑ దధాతి॒ ద్రవి॑ణం జరి॒త్రే .. 4.020.09
మా నో॑ మర్ధీ॒రా భ॑రా ద॒ద్ధి తన్నః॒ ప్ర దా॒శుషే॒ దాత॑వే॒ భూరి॒ యత్తే॑ .
నవ్యే॑ దే॒ష్ణే శ॒స్తే అ॒స్మింత॑ ఉ॒క్థే ప్ర బ్ర॑వామ వ॒యమిం॑ద్ర స్తు॒వంతః॑ .. 4.020.10
నూ ష్టు॒త ఇం॑ద్ర॒ నూ గృ॑ణా॒న ఇషం॑ జరి॒త్రే న॒ద్యో॒3॒॑ న పీ॑పేః .
అకా॑రి తే హరివో॒ బ్రహ్మ॒ నవ్యం॑ ధి॒యా స్యా॑మ ర॒థ్యః॑ సదా॒సాః .. 4.020.11

ఆ యా॒త్వింద్రోఽవ॑స॒ ఉప॑ న ఇ॒హ స్తు॒తః స॑ధ॒మాద॑స్తు॒ శూరః॑ .
వా॒వృ॒ధా॒నస్తవి॑షీ॒ర్యస్య॑ పూ॒ర్వీర్ద్యౌర్న క్ష॒త్రమ॒భిభూ॑తి॒ పుష్యా॑త్ .. 4.021.01
తస్యేది॒హ స్త॑వథ॒ వృష్ణ్యా॑ని తువిద్యు॒మ్నస్య॑ తువి॒రాధ॑సో॒ నౄన్ .
యస్య॒ క్రతు॑ర్విద॒థ్యో॒3॒॑ న స॒మ్రాట్ సా॒హ్వాంతరు॑త్రో అ॒భ్యస్తి॑ కృ॒ష్టీః .. 4.021.02
ఆ యా॒త్వింద్రో॑ ది॒వ ఆ పృ॑థి॒వ్యా మ॒క్షూ స॑ము॒ద్రాదు॒త వా॒ పురీ॑షాత్ .
స్వ॑ర్ణరా॒దవ॑సే నో మ॒రుత్వా॑న్పరా॒వతో॑ వా॒ సద॑నాదృ॒తస్య॑ .. 4.021.03
స్థూ॒రస్య॑ రా॒యో బృ॑హ॒తో య ఈశే॒ తము॑ ష్టవామ వి॒దథే॒ష్వింద్రం॑ .
యో వా॒యునా॒ జయ॑తి॒ గోమ॑తీషు॒ ప్ర ధృ॑ష్ణు॒యా నయ॑తి॒ వస్యో॒ అచ్ఛ॑ .. 4.021.04
ఉప॒ యో నమో॒ నమ॑సి స్తభా॒యన్నియ॑ర్తి॒ వాచం॑ జ॒నయ॒న్యజ॑ధ్యై .
ఋం॒జ॒సా॒నః పు॑రు॒వార॑ ఉ॒క్థైరేంద్రం॑ కృణ్వీత॒ సద॑నేషు॒ హోతా॑ .. 4.021.05
ధి॒షా యది॑ ధిష॒ణ్యంతః॑ సర॒ణ్యాన్సదం॑తో॒ అద్రి॑మౌశి॒జస్య॒ గోహే॑ .
ఆ దు॒రోషాః॑ పా॒స్త్యస్య॒ హోతా॒ యో నో॑ మ॒హాన్సం॒వర॑ణేషు॒ వహ్నిః॑ .. 4.021.06
స॒త్రా యదీం॑ భార్వ॒రస్య॒ వృష్ణః॒ సిష॑క్తి॒ శుష్మః॑ స్తువ॒తే భరా॑య .
గుహా॒ యదీ॑మౌశి॒జస్య॒ గోహే॒ ప్ర యద్ధి॒యే ప్రాయ॑సే॒ మదా॑య .. 4.021.07
వి యద్వరాం॑సి॒ పర్వ॑తస్య వృ॒ణ్వే పయో॑భిర్జి॒న్వే అ॒పాం జవాం॑సి .
వి॒దద్గౌ॒రస్య॑ గవ॒యస్య॒ గోహే॒ యదీ॒ వాజా॑య సు॒ధ్యో॒3॒॑ వహం॑తి .. 4.021.08
భ॒ద్రా తే॒ హస్తా॒ సుకృ॑తో॒త పా॒ణీ ప్ర॑యం॒తారా॑ స్తువ॒తే రాధ॑ ఇంద్ర .
కా తే॒ నిష॑త్తిః॒ కిము॒ నో మ॑మత్సి॒ కిం నోదు॑దు హర్షసే॒ దాత॒వా ఉ॑ .. 4.021.09
ఏ॒వా వస్వ॒ ఇంద్రః॑ స॒త్యః స॒మ్రాడ్ఢంతా॑ వృ॒త్రం వరి॑వః పూ॒రవే॑ కః .
పురు॑ష్టుత॒ క్రత్వా॑ నః శగ్ధి రా॒యో భ॑క్షీ॒య తేఽవ॑సో॒ దైవ్య॑స్య .. 4.021.10
నూ ష్టు॒త ఇం॑ద్ర॒ నూ గృ॑ణా॒న ఇషం॑ జరి॒త్రే న॒ద్యో॒3॒॑ న పీ॑పేః .
అకా॑రి తే హరివో॒ బ్రహ్మ॒ నవ్యం॑ ధి॒యా స్యా॑మ ర॒థ్యః॑ సదా॒సాః .. 4.021.11

యన్న॒ ఇంద్రో॑ జుజు॒షే యచ్చ॒ వష్టి॒ తన్నో॑ మ॒హాన్క॑రతి శు॒ష్మ్యా చి॑త్ .
బ్రహ్మ॒ స్తోమం॑ మ॒ఘవా॒ సోమ॑ము॒క్థా యో అశ్మా॑నం॒ శవ॑సా॒ బిభ్ర॒దేతి॑ .. 4.022.01
వృషా॒ వృషం॑ధిం॒ చతు॑రశ్రి॒మస్య॑న్ను॒గ్రో బా॒హుభ్యాం॒ నృత॑మః॒ శచీ॑వాన్ .
శ్రి॒యే పరు॑ష్ణీము॒షమా॑ణ॒ ఊర్ణాం॒ యస్యాః॒ పర్వా॑ణి స॒ఖ్యాయ॑ వి॒వ్యే .. 4.022.02
యో దే॒వో దే॒వత॑మో॒ జాయ॑మానో మ॒హో వాజే॑భిర్మ॒హద్భి॑శ్చ॒ శుష్మైః॑ .
దధా॑నో॒ వజ్రం॑ బా॒హ్వోరు॒శంతం॒ ద్యామమే॑న రేజయ॒త్ప్ర భూమ॑ .. 4.022.03
విశ్వా॒ రోధాం॑సి ప్ర॒వత॑శ్చ పూ॒ర్వీర్ద్యౌరృ॒ష్వాజ్జని॑మన్రేజత॒ క్షాః .
ఆ మా॒తరా॒ భర॑తి శు॒ష్మ్యా గోర్నృ॒వత్పరి॑జ్మన్నోనువంత॒ వాతాః॑ .. 4.022.04
తా తూ త॑ ఇంద్ర మహ॒తో మ॒హాని॒ విశ్వే॒ష్విత్సవ॑నేషు ప్ర॒వాచ్యా॑ .
యచ్ఛూ॑ర ధృష్ణో ధృష॒తా ద॑ధృ॒ష్వానహిం॒ వజ్రే॑ణ॒ శవ॒సావి॑వేషీః .. 4.022.05
తా తూ తే॑ స॒త్యా తు॑వినృమ్ణ॒ విశ్వా॒ ప్ర ధే॒నవః॑ సిస్రతే॒ వృష్ణ॒ ఊధ్నః॑ .
అధా॑ హ॒ త్వద్వృ॑షమణో భియా॒నాః ప్ర సింధ॑వో॒ జవ॑సా చక్రమంత .. 4.022.06
అత్రాహ॑ తే హరివ॒స్తా ఉ॑ దే॒వీరవో॑భిరింద్ర స్తవంత॒ స్వసా॑రః .
యత్సీ॒మను॒ ప్ర ము॒చో బ॑ద్బధా॒నా దీ॒ర్ఘామను॒ ప్రసి॑తిం స్యంద॒యధ్యై॑ .. 4.022.07
పి॒పీ॒ళే అం॒శుర్మద్యో॒ న సింధు॒రా త్వా॒ శమీ॑ శశమా॒నస్య॑ శ॒క్తిః .
అ॒స్మ॒ద్ర్య॑క్ఛుశుచా॒నస్య॑ యమ్యా ఆ॒శుర్న ర॒శ్మిం తు॒వ్యోజ॑సం॒ గోః .. 4.022.08
అ॒స్మే వర్షి॑ష్ఠా కృణుహి॒ జ్యేష్ఠా॑ నృ॒మ్ణాని॑ స॒త్రా స॑హురే॒ సహాం॑సి .
అ॒స్మభ్యం॑ వృ॒త్రా సు॒హనా॑ని రంధి జ॒హి వధ॑ర్వ॒నుషో॒ మర్త్య॑స్య .. 4.022.09
అ॒స్మాక॒మిత్సు శృ॑ణుహి॒ త్వమిం॑ద్రా॒స్మభ్యం॑ చి॒త్రాఀ ఉప॑ మాహి॒ వాజా॑న్ .
అ॒స్మభ్యం॒ విశ్వా॑ ఇషణః॒ పురం॑ధీర॒స్మాకం॒ సు మ॑ఘవన్బోధి గో॒దాః .. 4.022.10
నూ ష్టు॒త ఇం॑ద్ర॒ నూ గృ॑ణా॒న ఇషం॑ జరి॒త్రే న॒ద్యో॒3॒॑ న పీ॑పేః .
అకా॑రి తే హరివో॒ బ్రహ్మ॒ నవ్యం॑ ధి॒యా స్యా॑మ ర॒థ్యః॑ సదా॒సాః .. 4.022.11

క॒థా మ॒హామ॑వృధ॒త్కస్య॒ హోతు॑ర్య॒జ్ఞం జు॑షా॒ణో అ॒భి సోమ॒మూధః॑ .
పిబ॑న్నుశా॒నో జు॒షమా॑ణో॒ అంధో॑ వవ॒క్ష ఋ॒ష్వః శు॑చ॒తే ధనా॑య .. 4.023.01
కో అ॑స్య వీ॒రః స॑ధ॒మాద॑మాప॒ సమా॑నంశ సుమ॒తిభిః॒ కో అ॑స్య .
కద॑స్య చి॒త్రం చి॑కితే॒ కదూ॒తీ వృ॒ధే భు॑వచ్ఛశమా॒నస్య॒ యజ్యోః॑ .. 4.023.02
క॒థా శృ॑ణోతి హూ॒యమా॑న॒మింద్రః॑ క॒థా శృ॒ణ్వన్నవ॑సామస్య వేద .
కా అ॑స్య పూ॒ర్వీరుప॑మాతయో హ క॒థైన॑మాహుః॒ పపు॑రిం జరి॒త్రే .. 4.023.03
క॒థా స॒బాధః॑ శశమా॒నో అ॑స్య॒ నశ॑ద॒భి ద్రవి॑ణం॒ దీధ్యా॑నః .
దే॒వో భు॑వ॒న్నవే॑దా మ ఋ॒తానాం॒ నమో॑ జగృ॒భ్వాఀ అ॒భి యజ్జుజో॑షత్ .. 4.023.04
క॒థా కద॒స్యా ఉ॒షసో॒ వ్యు॑ష్టౌ దే॒వో మర్త॑స్య స॒ఖ్యం జు॑జోష .
క॒థా కద॑స్య స॒ఖ్యం సఖి॑భ్యో॒ యే అ॑స్మి॒న్కామం॑ సు॒యుజం॑ తత॒స్రే .. 4.023.05
కిమాదమ॑త్రం స॒ఖ్యం సఖి॑భ్యః క॒దా ను తే॑ భ్రా॒త్రం ప్ర బ్ర॑వామ .
శ్రి॒యే సు॒దృశో॒ వపు॑రస్య॒ సర్గాః॒ స్వ1॒॑ర్ణ చి॒త్రత॑మమిష॒ ఆ గోః .. 4.023.06
ద్రుహం॒ జిఘాం॑సంధ్వ॒రస॑మనిం॒ద్రాం తేతి॑క్తే తి॒గ్మా తు॒జసే॒ అనీ॑కా .
ఋ॒ణా చి॒ద్యత్ర॑ ఋణ॒యా న॑ ఉ॒గ్రో దూ॒రే అజ్ఞా॑తా ఉ॒షసో॑ బబా॒ధే .. 4.023.07
ఋ॒తస్య॒ హి శు॒రుధః॒ సంతి॑ పూ॒ర్వీరృ॒తస్య॑ ధీ॒తిర్వృ॑జి॒నాని॑ హంతి .
ఋ॒తస్య॒ శ్లోకో॑ బధి॒రా త॑తర్ద॒ కర్ణా॑ బుధా॒నః శు॒చమా॑న ఆ॒యోః .. 4.023.08
ఋ॒తస్య॑ దృ॒ళ్హా ధ॒రుణా॑ని సంతి పు॒రూణి॑ చం॒ద్రా వపు॑షే॒ వపూం॑షి .
ఋ॒తేన॑ దీ॒ర్ఘమి॑షణంత॒ పృక్ష॑ ఋ॒తేన॒ గావ॑ ఋ॒తమా వి॑వేశుః .. 4.023.09
ఋ॒తం యే॑మా॒న ఋ॒తమిద్వ॑నోత్యృ॒తస్య॒ శుష్మ॑స్తుర॒యా ఉ॑ గ॒వ్యుః .
ఋ॒తాయ॑ పృ॒థ్వీ బ॑హు॒లే గ॑భీ॒రే ఋ॒తాయ॑ ధే॒నూ ప॑ర॒మే దు॑హాతే .. 4.023.10
నూ ష్టు॒త ఇం॑ద్ర॒ నూ గృ॑ణా॒న ఇషం॑ జరి॒త్రే న॒ద్యో॒3॒॑ న పీ॑పేః .
అకా॑రి తే హరివో॒ బ్రహ్మ॒ నవ్యం॑ ధి॒యా స్యా॑మ ర॒థ్యః॑ సదా॒సాః .. 4.023.11

కా సు॑ష్టు॒తిః శవ॑సః సూ॒నుమింద్ర॑మర్వాచీ॒నం రాధ॑స॒ ఆ వ॑వర్తత్ .
ద॒దిర్హి వీ॒రో గృ॑ణ॒తే వసూ॑ని॒ స గోప॑తిర్ని॒ష్షిధాం॑ నో జనాసః .. 4.024.01
స వృ॑త్ర॒హత్యే॒ హవ్యః॒ స ఈడ్యః॒ స సుష్టు॑త॒ ఇంద్రః॑ స॒త్యరా॑ధాః .
స యామ॒న్నా మ॒ఘవా॒ మర్త్యా॑య బ్రహ్మణ్య॒తే సుష్వ॑యే॒ వరి॑వో ధాత్ .. 4.024.02
తమిన్నరో॒ వి హ్వ॑యంతే సమీ॒కే రి॑రి॒క్వాంస॑స్త॒న్వః॑ కృణ్వత॒ త్రాం .
మి॒థో యత్త్యా॒గము॒భయా॑సో॒ అగ్మ॒న్నర॑స్తో॒కస్య॒ తన॑యస్య సా॒తౌ .. 4.024.03
క్ర॒తూ॒యంతి॑ క్షి॒తయో॒ యోగ॑ ఉగ్రాశుషా॒ణాసో॑ మి॒థో అర్ణ॑సాతౌ .
సం యద్విశోఽవ॑వృత్రంత యు॒ధ్మా ఆదిన్నేమ॑ ఇంద్రయంతే అ॒భీకే॑ .. 4.024.04
ఆదిద్ధ॒ నేమ॑ ఇంద్రి॒యం య॑జంత॒ ఆదిత్ప॒క్తిః పు॑రో॒ళాశం॑ రిరిచ్యాత్ .
ఆదిత్సోమో॒ వి ప॑పృచ్యా॒దసు॑ష్వీ॒నాదిజ్జు॑జోష వృష॒భం యజ॑ధ్యై .. 4.024.05
కృ॒ణోత్య॑స్మై॒ వరి॑వో॒ య ఇ॒త్థేంద్రా॑య॒ సోమ॑ముశ॒తే సు॒నోతి॑ .
స॒ధ్రీ॒చీనే॑న॒ మన॒సావి॑వేనం॒తమిత్సఖా॑యం కృణుతే స॒మత్సు॑ .. 4.024.06
య ఇంద్రా॑య సు॒నవ॒త్సోమ॑మ॒ద్య పచా॑త్ప॒క్తీరు॒త భృ॒జ్జాతి॑ ధా॒నాః .
ప్రతి॑ మనా॒యోరు॒చథా॑ని॒ హర్యం॒తస్మిం॑దధ॒ద్వృష॑ణం॒ శుష్మ॒మింద్రః॑ .. 4.024.07
య॒దా స॑మ॒ర్యం వ్యచే॒దృఘా॑వా దీ॒ర్ఘం యదా॒జిమ॒భ్యఖ్య॑ద॒ర్యః .
అచి॑క్రద॒ద్వృష॑ణం॒ పత్న్యచ్ఛా॑ దురో॒ణ ఆ నిశి॑తం సోమ॒సుద్భిః॑ .. 4.024.08
భూయ॑సా వ॒స్నమ॑చర॒త్కనీ॒యోఽవి॑క్రీతో అకానిషం॒ పున॒ర్యన్ .
స భూయ॑సా॒ కనీ॑యో॒ నారి॑రేచీద్దీ॒నా దక్షా॒ వి దు॑హంతి॒ ప్ర వా॒ణం .. 4.024.09
క ఇ॒మం ద॒శభి॒ర్మమేంద్రం॑ క్రీణాతి ధే॒నుభిః॑ .
య॒దా వృ॒త్రాణి॒ జంఘ॑న॒దథై॑నం మే॒ పున॑ర్దదత్ .. 4.024.10
నూ ష్టు॒త ఇం॑ద్ర॒ నూ గృ॑ణా॒న ఇషం॑ జరి॒త్రే న॒ద్యో॒3॒॑ న పీ॑పేః .
అకా॑రి తే హరివో॒ బ్రహ్మ॒ నవ్యం॑ ధి॒యా స్యా॑మ ర॒థ్యః॑ సదా॒సాః .. 4.024.11

కో అ॒ద్య నర్యో॑ దే॒వకా॑మ ఉ॒శన్నింద్ర॑స్య స॒ఖ్యం జు॑జోష .
కో వా॑ మ॒హేఽవ॑సే॒ పార్యా॑య॒ సమి॑ద్ధే అ॒గ్నౌ సు॒తసో॑మ ఈట్టే .. 4.025.01
కో నా॑నామ॒ వచ॑సా సో॒మ్యాయ॑ మనా॒యుర్వా॑ భవతి॒ వస్త॑ ఉ॒స్రాః .
క ఇంద్ర॑స్య॒ యుజ్యం॒ కః స॑ఖి॒త్వం కో భ్రా॒త్రం వ॑ష్టి క॒వయే॒ క ఊ॒తీ .. 4.025.02
కో దే॒వానా॒మవో॑ అ॒ద్యా వృ॑ణీతే॒ క ఆ॑ది॒త్యాఀ అది॑తిం॒ జ్యోతి॑రీట్టే .
కస్యా॒శ్వినా॒వింద్రో॑ అ॒గ్నిః సు॒తస్యాం॒శోః పి॑బంతి॒ మన॒సావి॑వేనం .. 4.025.03
తస్మా॑ అ॒గ్నిర్భార॑తః॒ శర్మ॑ యంస॒జ్జ్యోక్ప॑శ్యా॒త్సూర్య॑ము॒చ్చరం॑తం .
య ఇంద్రా॑య సు॒నవా॒మేత్యాహ॒ నరే॒ నర్యా॑య॒ నృత॑మాయ నృ॒ణాం .. 4.025.04
న తం జి॑నంతి బ॒హవో॒ న ద॒భ్రా ఉ॒ర్వ॑స్మా॒ అది॑తిః॒ శర్మ॑ యంసత్ .
ప్రి॒యః సు॒కృత్ప్రి॒య ఇంద్రే॑ మనా॒యుః ప్రి॒యః సు॑ప్రా॒వీః ప్రి॒యో అ॑స్య సో॒మీ .. 4.025.05
సు॒ప్రా॒వ్యః॑ ప్రాశు॒షాళే॒ష వీ॒రః సుష్వేః॑ ప॒క్తిం కృ॑ణుతే॒ కేవ॒లేంద్రః॑ .
నాసు॑ష్వేరా॒పిర్న సఖా॒ న జా॒మిర్దు॑ష్ప్రా॒వ్యో॑ఽవహం॒తేదవా॑చః .. 4.025.06
న రే॒వతా॑ ప॒ణినా॑ స॒ఖ్యమింద్రోఽసు॑న్వతా సుత॒పాః సం గృ॑ణీతే .
ఆస్య॒ వేదః॑ ఖి॒దతి॒ హంతి॑ న॒గ్నం వి సుష్వ॑యే ప॒క్తయే॒ కేవ॑లో భూత్ .. 4.025.07
ఇంద్రం॒ పరేఽవ॑రే మధ్య॒మాస॒ ఇంద్రం॒ యాంతోఽవ॑సితాస॒ ఇంద్రం॑ .
ఇంద్రం॑ క్షి॒యంత॑ ఉ॒త యుధ్య॑మానా॒ ఇంద్రం॒ నరో॑ వాజ॒యంతో॑ హవంతే .. 4.025.08

అ॒హం మను॑రభవం॒ సూర్య॑శ్చా॒హం క॒క్షీవా॒ఀ ఋషి॑రస్మి॒ విప్రః॑ .
అ॒హం కుత్స॑మార్జునే॒యం న్యృం॑జే॒ఽహం క॒విరు॒శనా॒ పశ్య॑తా మా .. 4.026.01
అ॒హం భూమి॑మదదా॒మార్యా॑యా॒హం వృ॒ష్టిం దా॒శుషే॒ మర్త్యా॑య .
అ॒హమ॒పో అ॑నయం వావశా॒నా మమ॑ దే॒వాసో॒ అను॒ కేత॑మాయన్ .. 4.026.02
అ॒హం పురో॑ మందసా॒నో వ్యై॑రం॒ నవ॑ సా॒కం న॑వ॒తీః శంబ॑రస్య .
శ॒త॒త॒మం వే॒శ్యం॑ స॒ర్వతా॑తా॒ దివో॑దాసమతిథి॒గ్వం యదావం॑ .. 4.026.03
ప్ర సు ష విభ్యో॑ మరుతో॒ విర॑స్తు॒ ప్ర శ్యే॒నః శ్యే॒నేభ్య॑ ఆశు॒పత్వా॑ .
అ॒చ॒క్రయా॒ యత్స్వ॒ధయా॑ సుప॒ర్ణో హ॒వ్యం భర॒న్మన॑వే దే॒వజు॑ష్టం .. 4.026.04
భర॒ద్యది॒ విరతో॒ వేవి॑జానః ప॒థోరుణా॒ మనో॑జవా అసర్జి .
తూయం॑ యయౌ॒ మధు॑నా సో॒మ్యేనో॒త శ్రవో॑ వివిదే శ్యే॒నో అత్ర॑ .. 4.026.05
ఋ॒జీ॒పీ శ్యే॒నో దద॑మానో అం॒శుం ప॑రా॒వతః॑ శకు॒నో మం॒ద్రం మదం॑ .
సోమం॑ భరద్దాదృహా॒ణో దే॒వావాం॑ది॒వో అ॒ముష్మా॒దుత్త॑రాదా॒దాయ॑ .. 4.026.06
ఆ॒దాయ॑ శ్యే॒నో అ॑భర॒త్సోమం॑ స॒హస్రం॑ స॒వాఀ అ॒యుతం॑ చ సా॒కం .
అత్రా॒ పురం॑ధిరజహా॒దరా॑తీ॒ర్మదే॒ సోమ॑స్య మూ॒రా అమూ॑రః .. 4.026.07

గర్భే॒ ను సన్నన్వే॑షామవేదమ॒హం దే॒వానాం॒ జని॑మాని॒ విశ్వా॑ .
శ॒తం మా॒ పుర॒ ఆయ॑సీరరక్ష॒న్నధ॑ శ్యే॒నో జ॒వసా॒ నిర॑దీయం .. 4.027.01
న ఘా॒ స మామప॒ జోషం॑ జభారా॒భీమా॑స॒ త్వక్ష॑సా వీ॒ర్యే॑ణ .
ఈ॒ర్మా పురం॑ధిరజహా॒దరా॑తీరు॒త వాతా॑ఀ అతర॒చ్ఛూశు॑వానః .. 4.027.02
అవ॒ యచ్ఛ్యే॒నో అస్వ॑నీ॒దధ॒ ద్యోర్వి యద్యది॒ వాత॑ ఊ॒హుః పురం॑ధిం .
సృ॒జద్యద॑స్మా॒ అవ॑ హ క్షి॒పజ్జ్యాం కృ॒శాను॒రస్తా॒ మన॑సా భుర॒ణ్యన్ .. 4.027.03
ఋ॒జి॒ప్య ఈ॒మింద్రా॑వతో॒ న భు॒జ్యుం శ్యే॒నో జ॑భార బృహ॒తో అధి॒ ష్ణోః .
అం॒తః ప॑తత్పత॒త్ర్య॑స్య ప॒ర్ణమధ॒ యామ॑ని॒ ప్రసి॑తస్య॒ తద్వేః .. 4.027.04
అధ॑ శ్వే॒తం క॒లశం॒ గోభి॑ర॒క్తమా॑పిప్యా॒నం మ॒ఘవా॑ శు॒క్రమంధః॑ .
అ॒ధ్వ॒ర్యుభిః॒ ప్రయ॑తం॒ మధ్వో॒ అగ్ర॒మింద్రో॒ మదా॑య॒ ప్రతి॑ ధ॒త్పిబ॑ధ్యై॒ శూరో॒ మదా॑య॒ ప్రతి॑ ధ॒త్పిబ॑ధ్యై .. 4.027.05

త్వా యు॒జా తవ॒ తత్సో॑మ స॒ఖ్య ఇంద్రో॑ అ॒పో మన॑వే స॒స్రుత॑స్కః .
అహ॒న్నహి॒మరి॑ణాత్స॒ప్త సింధూ॒నపా॑వృణో॒దపి॑హితేవ॒ ఖాని॑ .. 4.028.01
త్వా యు॒జా ని ఖి॑ద॒త్సూర్య॒స్యేంద్ర॑శ్చ॒క్రం సహ॑సా స॒ద్య ఇం॑దో .
అధి॒ ష్ణునా॑ బృహ॒తా వర్త॑మానం మ॒హో ద్రు॒హో అప॑ వి॒శ్వాయు॑ ధాయి .. 4.028.02
అహ॒న్నింద్రో॒ అద॑హద॒గ్నిరిం॑దో పు॒రా దస్యూ॑న్మ॒ధ్యంది॑నాద॒భీకే॑ .
దు॒ర్గే దు॑రో॒ణే క్రత్వా॒ న యా॒తాం పు॒రూ స॒హస్రా॒ శర్వా॒ ని బ॑ర్హీత్ .. 4.028.03
విశ్వ॑స్మాత్సీమధ॒మాఀ ఇం॑ద్ర॒ దస్యూ॒న్విశో॒ దాసీ॑రకృణోరప్రశ॒స్తాః .
అబా॑ధేథా॒మమృ॑ణతం॒ ని శత్రూ॒నవిం॑దేథా॒మప॑చితిం॒ వధ॑త్రైః .. 4.028.04
ఏ॒వా స॒త్యం మ॑ఘవానా యు॒వం తదింద్ర॑శ్చ సోమో॒ర్వమశ్వ్యం॒ గోః .
ఆద॑ర్దృత॒మపి॑హితా॒న్యశ్నా॑ రిరి॒చథుః॒ క్షాశ్చి॑త్తతృదా॒నా .. 4.028.05

ఆ నః॑ స్తు॒త ఉప॒ వాజే॑భిరూ॒తీ ఇంద్ర॑ యా॒హి హరి॑భిర్మందసా॒నః .
తి॒రశ్చి॑ద॒ర్యః సవ॑నా పు॒రూణ్యాం॑గూ॒షేభి॑ర్గృణా॒నః స॒త్యరా॑ధాః .. 4.029.01
ఆ హి ష్మా॒ యాతి॒ నర్య॑శ్చికి॒త్వాన్హూ॒యమా॑నః సో॒తృభి॒రుప॑ య॒జ్ఞం .
స్వశ్వో॒ యో అభీ॑రు॒ర్మన్య॑మానః సుష్వా॒ణేభి॒ర్మద॑తి॒ సం హ॑ వీ॒రైః .. 4.029.02
శ్రా॒వయేద॑స్య॒ కర్ణా॑ వాజ॒యధ్యై॒ జుష్టా॒మను॒ ప్ర దిశం॑ మంద॒యధ్యై॑ .
ఉ॒ద్వా॒వృ॒షా॒ణో రాధ॑సే॒ తువి॑ష్మా॒న్కర॑న్న॒ ఇంద్రః॑ సుతీ॒ర్థాభ॑యం చ .. 4.029.03
అచ్ఛా॒ యో గంతా॒ నాధ॑మానమూ॒తీ ఇ॒త్థా విప్రం॒ హవ॑మానం గృ॒ణంతం॑ .
ఉప॒ త్మని॒ దధా॑నో ధు॒ర్యా॒3॒॑శూన్స॒హస్రా॑ణి శ॒తాని॒ వజ్ర॑బాహుః .. 4.029.04
త్వోతా॑సో మఘవన్నింద్ర॒ విప్రా॑ వ॒యం తే॑ స్యామ సూ॒రయో॑ గృ॒ణంతః॑ .
భే॒జా॒నాసో॑ బృ॒హద్ది॑వస్య రా॒య ఆ॑కా॒య్య॑స్య దా॒వనే॑ పురు॒క్షోః .. 4.029.05

నకి॑రింద్ర॒ త్వదుత్త॑రో॒ న జ్యాయా॑ఀ అస్తి వృత్రహన్ .
నకి॑రే॒వా యథా॒ త్వం .. 4.030.01
స॒త్రా తే॒ అను॑ కృ॒ష్టయో॒ విశ్వా॑ చ॒క్రేవ॑ వావృతుః .
స॒త్రా మ॒హాఀ అ॑సి శ్రు॒తః .. 4.030.02
విశ్వే॑ చ॒నేద॒నా త్వా॑ దే॒వాస॑ ఇంద్ర యుయుధుః .
యదహా॒ నక్త॒మాతి॑రః .. 4.030.03
యత్రో॒త బా॑ధి॒తేభ్య॑శ్చ॒క్రం కుత్సా॑య॒ యుధ్య॑తే .
ము॒షా॒య ఇం॑ద్ర॒ సూర్యం॑ .. 4.030.04
యత్ర॑ దే॒వాఀ ఋ॑ఘాయ॒తో విశ్వా॒ఀ అయు॑ధ్య॒ ఏక॒ ఇత్ .
త్వమిం॑ద్ర వ॒నూఀరహ॑న్ .. 4.030.05
యత్రో॒త మర్త్యా॑య॒ కమరి॑ణా ఇంద్ర॒ సూర్యం॑ .
ప్రావః॒ శచీ॑భి॒రేత॑శం .. 4.030.06
కిమాదు॒తాసి॑ వృత్రహ॒న్మఘ॑వన్మన్యు॒మత్త॑మః .
అత్రాహ॒ దాను॒మాతి॑రః .. 4.030.07
ఏ॒తద్ఘేదు॒త వీ॒ర్య1॒॑మింద్ర॑ చ॒కర్థ॒ పౌంస్యం॑ .
స్త్రియం॒ యద్దు॑ర్హణా॒యువం॒ వధీ॑ర్దుహి॒తరం॑ ది॒వః .. 4.030.08
ది॒వశ్చి॑ద్ఘా దుహి॒తరం॑ మ॒హాన్మ॑హీ॒యమా॑నాం .
ఉ॒షాస॑మింద్ర॒ సం పి॑ణక్ .. 4.030.09
అపో॒షా అన॑సః సర॒త్సంపి॑ష్టా॒దహ॑ బి॒భ్యుషీ॑ .
ని యత్సీం॑ శి॒శ్నథ॒ద్వృషా॑ .. 4.030.10
ఏ॒తద॑స్యా॒ అనః॑ శయే॒ సుసం॑పిష్టం॒ విపా॒శ్యా .
స॒సార॑ సీం పరా॒వతః॑ .. 4.030.11
ఉ॒త సింధుం॑ విబా॒ల్యం॑ వితస్థా॒నామధి॒ క్షమి॑ .
పరి॑ ష్ఠా ఇంద్ర మా॒యయా॑ .. 4.030.12
ఉ॒త శుష్ణ॑స్య ధృష్ణు॒యా ప్ర మృ॑క్షో అ॒భి వేద॑నం .
పురో॒ యద॑స్య సంపి॒ణక్ .. 4.030.13
ఉ॒త దా॒సం కౌ॑లిత॒రం బృ॑హ॒తః పర్వ॑తా॒దధి॑ .
అవా॑హన్నింద్ర॒ శంబ॑రం .. 4.030.14
ఉ॒త దా॒సస్య॑ వ॒ర్చినః॑ స॒హస్రా॑ణి శ॒తావ॑ధీః .
అధి॒ పంచ॑ ప్ర॒ధీఀరి॑వ .. 4.030.15
ఉ॒త త్యం పు॒త్రమ॒గ్రువః॒ పరా॑వృక్తం శ॒తక్ర॑తుః .
ఉ॒క్థేష్వింద్ర॒ ఆభ॑జత్ .. 4.030.16
ఉ॒త త్యా తు॒ర్వశా॒యదూ॑ అస్నా॒తారా॒ శచీ॒పతిః॑ .
ఇంద్రో॑ వి॒ద్వాఀ అ॑పారయత్ .. 4.030.17
ఉ॒త త్యా స॒ద్య ఆర్యా॑ స॒రయో॑రింద్ర పా॒రతః॑ .
అర్ణా॑చి॒త్రర॑థావధీః .. 4.030.18
అను॒ ద్వా జ॑హి॒తా న॑యో॒ఽన్ధం శ్రో॒ణం చ॑ వృత్రహన్ .
న తత్తే॑ సు॒మ్నమష్ట॑వే .. 4.030.19
శ॒తమ॑శ్మ॒న్మయీ॑నాం పు॒రామింద్రో॒ వ్యా॑స్యత్ .
దివో॑దాసాయ దా॒శుషే॑ .. 4.030.20
అస్వా॑పయద్ద॒భీత॑యే స॒హస్రా॑ త్రిం॒శతం॒ హథైః॑ .
దా॒సానా॒మింద్రో॑ మా॒యయా॑ .. 4.030.21
స ఘేదు॒తాసి॑ వృత్రహన్సమా॒న ఇం॑ద్ర॒ గోప॑తిః .
యస్తా విశ్వా॑ని చిచ్యు॒షే .. 4.030.22
ఉ॒త నూ॒నం యదిం॑ద్రి॒యం క॑రి॒ష్యా ఇం॑ద్ర॒ పౌంస్యం॑ .
అ॒ద్యా నకి॒ష్టదా మి॑నత్ .. 4.030.23
వా॒మంవా॑మం త ఆదురే దే॒వో ద॑దాత్వర్య॒మా .
వా॒మం పూ॒షా వా॒మం భగో॑ వా॒మం దే॒వః కరూ॑ళతీ .. 4.030.24

కయా॑ నశ్చి॒త్ర ఆ భు॑వదూ॒తీ స॒దావృ॑ధః॒ సఖా॑ .
కయా॒ శచి॑ష్ఠయా వృ॒తా .. 4.031.01
కస్త్వా॑ స॒త్యో మదా॑నాం॒ మంహి॑ష్ఠో మత్స॒దంధ॑సః .
దృ॒ళ్హా చి॑దా॒రుజే॒ వసు॑ .. 4.031.02
అ॒భీ షు ణః॒ సఖీ॑నామవి॒తా జ॑రితౄ॒ణాం .
శ॒తం భ॑వాస్యూ॒తిభిః॑ .. 4.031.03
అ॒భీ న॒ ఆ వ॑వృత్స్వ చ॒క్రం న వృ॒త్తమర్వ॑తః .
ని॒యుద్భి॑శ్చర్షణీ॒నాం .. 4.031.04
ప్ర॒వతా॒ హి క్రతూ॑నా॒మా హా॑ ప॒దేవ॒ గచ్ఛ॑సి .
అభ॑క్షి॒ సూర్యే॒ సచా॑ .. 4.031.05
సం యత్త॑ ఇంద్ర మ॒న్యవః॒ సం చ॒క్రాణి॑ దధన్వి॒రే .
అధ॒ త్వే అధ॒ సూర్యే॑ .. 4.031.06
ఉ॒త స్మా॒ హి త్వామా॒హురిన్మ॒ఘవా॑నం శచీపతే .
దాతా॑ర॒మవి॑దీధయుం .. 4.031.07
ఉ॒త స్మా॑ స॒ద్య ఇత్పరి॑ శశమా॒నాయ॑ సున్వ॒తే .
పు॒రూ చి॑న్మంహసే॒ వసు॑ .. 4.031.08
న॒హి ష్మా॑ తే శ॒తం చ॒న రాధో॒ వరం॑త ఆ॒మురః॑ .
న చ్యౌ॒త్నాని॑ కరిష్య॒తః .. 4.031.09
అ॒స్మాఀ అ॑వంతు తే శ॒తమ॒స్మాన్స॒హస్ర॑మూ॒తయః॑ .
అ॒స్మాన్విశ్వా॑ అ॒భిష్ట॑యః .. 4.031.10
అ॒స్మాఀ ఇ॒హా వృ॑ణీష్వ స॒ఖ్యాయ॑ స్వ॒స్తయే॑ .
మ॒హో రా॒యే ది॒విత్మ॑తే .. 4.031.11
అ॒స్మాఀ అ॑విడ్ఢి వి॒శ్వహేంద్ర॑ రా॒యా పరీ॑ణసా .
అ॒స్మాన్విశ్వా॑భిరూ॒తిభిః॑ .. 4.031.12
అ॒స్మభ్యం॒ తాఀ అపా॑ వృధి వ్ర॒జాఀ అస్తే॑వ॒ గోమ॑తః .
నవా॑భిరింద్రో॒తిభిః॑ .. 4.031.13
అ॒స్మాకం॑ ధృష్ణు॒యా రథో॑ ద్యు॒మాఀ ఇం॒ద్రాన॑పచ్యుతః .
గ॒వ్యుర॑శ్వ॒యురీ॑యతే .. 4.031.14
అ॒స్మాక॑ముత్త॒మం కృ॑ధి॒ శ్రవో॑ దే॒వేషు॑ సూర్య .
వర్షి॑ష్ఠం॒ ద్యామి॑వో॒పరి॑ .. 4.031.15

ఆ తూ న॑ ఇంద్ర వృత్రహన్న॒స్మాక॑మ॒ర్ధమా గ॑హి .
మ॒హాన్మ॒హీభి॑రూ॒తిభిః॑ .. 4.032.01
భృమి॑శ్చిద్ఘాసి॒ తూతు॑జి॒రా చి॑త్ర చి॒త్రిణీ॒ష్వా .
చి॒త్రం కృ॑ణోష్యూ॒తయే॑ .. 4.032.02
ద॒భ్రేభి॑శ్చి॒చ్ఛశీ॑యాంసం॒ హంసి॒ వ్రాధం॑త॒మోజ॑సా .
సఖి॑భి॒ర్యే త్వే సచా॑ .. 4.032.03
వ॒యమిం॑ద్ర॒ త్వే సచా॑ వ॒యం త్వా॒భి నో॑నుమః .
అ॒స్మాఀఅ॑స్మా॒ఀ ఇదుద॑వ .. 4.032.04
స న॑శ్చి॒త్రాభి॑రద్రివోఽనవ॒ద్యాభి॑రూ॒తిభిః॑ .
అనా॑ధృష్టాభి॒రా గ॑హి .. 4.032.05
భూ॒యామో॒ షు త్వావ॑తః॒ సఖా॑య ఇంద్ర॒ గోమ॑తః .
యుజో॒ వాజా॑య॒ ఘృష్వ॑యే .. 4.032.06
త్వం హ్యేక॒ ఈశి॑ష॒ ఇంద్ర॒ వాజ॑స్య॒ గోమ॑తః .
స నో॑ యంధి మ॒హీమిషం॑ .. 4.032.07
న త్వా॑ వరంతే అ॒న్యథా॒ యద్దిత్స॑సి స్తు॒తో మ॒ఘం .
స్తో॒తృభ్య॑ ఇంద్ర గిర్వణః .. 4.032.08
అ॒భి త్వా॒ గోత॑మా గి॒రానూ॑షత॒ ప్ర దా॒వనే॑ .
ఇంద్ర॒ వాజా॑య॒ ఘృష్వ॑యే .. 4.032.09
ప్ర తే॑ వోచామ వీ॒ర్యా॒3॒॑ యా మం॑దసా॒న ఆరు॑జః .
పురో॒ దాసీ॑ర॒భీత్య॑ .. 4.032.10
తా తే॑ గృణంతి వే॒ధసో॒ యాని॑ చ॒కర్థ॒ పౌంస్యా॑ .
సు॒తేష్విం॑ద్ర గిర్వణః .. 4.032.11
అవీ॑వృధంత॒ గోత॑మా॒ ఇంద్ర॒ త్వే స్తోమ॑వాహసః .
ఐషు॑ ధా వీ॒రవ॒ద్యశః॑ .. 4.032.12
యచ్చి॒ద్ధి శశ్వ॑తా॒మసీంద్ర॒ సాధా॑రణ॒స్త్వం .
తం త్వా॑ వ॒యం హ॑వామహే .. 4.032.13
అ॒ర్వా॒చీ॒నో వ॑సో భవా॒స్మే సు మ॒త్స్వాంధ॑సః .
సోమా॑నామింద్ర సోమపాః .. 4.032.14
అ॒స్మాకం॑ త్వా మతీ॒నామా స్తోమ॑ ఇంద్ర యచ్ఛతు .
అ॒ర్వాగా వ॑ర్తయా॒ హరీ॑ .. 4.032.15
పు॒రో॒ళాశం॑ చ నో॒ ఘసో॑ జో॒షయా॑సే॒ గిర॑శ్చ నః .
వ॒ధూ॒యురి॑వ॒ యోష॑ణాం .. 4.032.16
స॒హస్రం॒ వ్యతీ॑నాం యు॒క్తానా॒మింద్ర॑మీమహే .
శ॒తం సోమ॑స్య ఖా॒ర్యః॑ .. 4.032.17
స॒హస్రా॑ తే శ॒తా వ॒యం గవా॒మా చ్యా॑వయామసి .
అ॒స్మ॒త్రా రాధ॑ ఏతు తే .. 4.032.18
దశ॑ తే క॒లశా॑నాం॒ హిర॑ణ్యానామధీమహి .
భూ॒రి॒దా అ॑సి వృత్రహన్ .. 4.032.19
భూరి॑దా॒ భూరి॑ దేహి నో॒ మా ద॒భ్రం భూర్యా భ॑ర .
భూరి॒ ఘేదిం॑ద్ర దిత్ససి .. 4.032.20
భూ॒రి॒దా హ్యసి॑ శ్రు॒తః పు॑రు॒త్రా శూ॑ర వృత్రహన్ .
ఆ నో॑ భజస్వ॒ రాధ॑సి .. 4.032.21
ప్ర తే॑ బ॒భ్రూ వి॑చక్షణ॒ శంసా॑మి గోషణో నపాత్ .
మాభ్యాం॒ గా అను॑ శిశ్రథః .. 4.032.22
క॒నీ॒న॒కేవ॑ విద్ర॒ధే నవే॑ ద్రుప॒దే అ॑ర్భ॒కే .
బ॒భ్రూ యామే॑షు శోభేతే .. 4.032.23
అరం॑ మ ఉ॒స్రయా॒మ్ణేఽర॒మను॑స్రయామ్ణే .
బ॒భ్రూ యామే॑ష్వ॒స్రిధా॑ .. 4.032.24

ప్ర ఋ॒భుభ్యో॑ దూ॒తమి॑వ॒ వాచ॑మిష్య ఉప॒స్తిరే॒ శ్వైత॑రీం ధే॒నుమీ॑ళే .
యే వాత॑జూతాస్త॒రణి॑భి॒రేవైః॒ పరి॒ ద్యాం స॒ద్యో అ॒పసో॑ బభూ॒వుః .. 4.033.01
య॒దార॒మక్ర॑న్నృ॒భవః॑ పి॒తృభ్యాం॒ పరి॑విష్టీ వే॒షణా॑ దం॒సనా॑భిః .
ఆదిద్దే॒వానా॒ముప॑ స॒ఖ్యమా॑యం॒ధీరా॑సః పు॒ష్టిమ॑వహన్మ॒నాయై॑ .. 4.033.02
పున॒ర్యే చ॒క్రుః పి॒తరా॒ యువా॑నా॒ సనా॒ యూపే॑వ జర॒ణా శయా॑నా .
తే వాజో॒ విభ్వా॑ఀ ఋ॒భురింద్ర॑వంతో॒ మధు॑ప్సరసో నోఽవంతు య॒జ్ఞం .. 4.033.03
యత్సం॒వత్స॑మృ॒భవో॒ గామర॑క్ష॒న్యత్సం॒వత్స॑మృ॒భవో॒ మా అపిం॑శన్ .
యత్సం॒వత్స॒మభ॑ర॒న్భాసో॑ అస్యా॒స్తాభిః॒ శమీ॑భిరమృత॒త్వమా॑శుః .. 4.033.04
జ్యే॒ష్ఠ ఆ॑హ చమ॒సా ద్వా క॒రేతి॒ కనీ॑యాం॒త్రీన్కృ॑ణవా॒మేత్యా॑హ .
క॒ని॒ష్ఠ ఆ॑హ చ॒తుర॑స్క॒రేతి॒ త్వష్ట॑ ఋభవ॒స్తత్ప॑నయ॒ద్వచో॑ వః .. 4.033.05
స॒త్యమూ॑చు॒ర్నర॑ ఏ॒వా హి చ॒క్రురను॑ స్వ॒ధామృ॒భవో॑ జగ్మురే॒తాం .
వి॒భ్రాజ॑మానాఀశ్చమ॒సాఀ అహే॒వావే॑న॒త్త్వష్టా॑ చ॒తురో॑ దదృ॒శ్వాన్ .. 4.033.06
ద్వాద॑శ॒ ద్యూన్యదగో॑హ్యస్యాతి॒థ్యే రణ॑న్నృ॒భవః॑ స॒సంతః॑ .
సు॒క్షేత్రా॑కృణ్వ॒న్నన॑యంత॒ సింధూం॒ధన్వాతి॑ష్ఠ॒న్నోష॑ధీర్ని॒మ్నమాపః॑ .. 4.033.07
రథం॒ యే చ॒క్రుః సు॒వృతం॑ నరే॒ష్ఠాం యే ధే॒నుం వి॑శ్వ॒జువం॑ వి॒శ్వరూ॑పాం .
త ఆ త॑క్షంత్వృ॒భవో॑ ర॒యిం నః॒ స్వవ॑సః॒ స్వప॑సః సు॒హస్తాః॑ .. 4.033.08
అపో॒ హ్యే॑షా॒మజు॑షంత దే॒వా అ॒భి క్రత్వా॒ మన॑సా॒ దీధ్యా॑నాః .
వాజో॑ దే॒వానా॑మభవత్సు॒కర్మేంద్ర॑స్య ఋభు॒క్షా వరు॑ణస్య॒ విభ్వా॑ .. 4.033.09
యే హరీ॑ మే॒ధయో॒క్థా మదం॑త॒ ఇంద్రా॑య చ॒క్రుః సు॒యుజా॒ యే అశ్వా॑ .
తే రా॒యస్పోషం॒ ద్రవి॑ణాన్య॒స్మే ధ॒త్త ఋ॑భవః క్షేమ॒యంతో॒ న మి॒త్రం .. 4.033.10
ఇ॒దాహ్నః॑ పీ॒తిము॒త వో॒ మదం॑ ధు॒ర్న ఋ॒తే శ్రాం॒తస్య॑ స॒ఖ్యాయ॑ దే॒వాః .
తే నూ॒నమ॒స్మే ఋ॑భవో॒ వసూ॑ని తృ॒తీయే॑ అ॒స్మిన్సవ॑నే దధాత .. 4.033.11

ఋ॒భుర్విభ్వా॒ వాజ॒ ఇంద్రో॑ నో॒ అచ్ఛే॒మం య॒జ్ఞం ర॑త్న॒ధేయోప॑ యాత .
ఇ॒దా హి వో॑ ధి॒షణా॑ దే॒వ్యహ్నా॒మధా॑త్పీ॒తిం సం మదా॑ అగ్మతా వః .. 4.034.01
వి॒దా॒నాసో॒ జన్మ॑నో వాజరత్నా ఉ॒త ఋ॒తుభి॑రృభవో మాదయధ్వం .
సం వో॒ మదా॒ అగ్మ॑త॒ సం పురం॑ధిః సు॒వీరా॑మ॒స్మే ర॒యిమేర॑యధ్వం .. 4.034.02
అ॒యం వో॑ య॒జ్ఞ ఋ॑భవోఽకారి॒ యమా మ॑ను॒ష్వత్ప్ర॒దివో॑ దధి॒ధ్వే .
ప్ర వోఽచ్ఛా॑ జుజుషా॒ణాసో॑ అస్థు॒రభూ॑త॒ విశ్వే॑ అగ్రి॒యోత వా॑జాః .. 4.034.03
అభూ॑దు వో విధ॒తే ర॑త్న॒ధేయ॑మి॒దా న॑రో దా॒శుషే॒ మర్త్యా॑య .
పిబ॑త వాజా ఋభవో ద॒దే వో॒ మహి॑ తృ॒తీయం॒ సవ॑నం॒ మదా॑య .. 4.034.04
ఆ వా॑జా యా॒తోప॑ న ఋభుక్షా మ॒హో న॑రో॒ ద్రవి॑ణసో గృణా॒నాః .
ఆ వః॑ పీ॒తయో॑ఽభిపి॒త్వే అహ్నా॑మి॒మా అస్తం॑ నవ॒స్వ॑ ఇవ గ్మన్ .. 4.034.05
ఆ న॑పాతః శవసో యాత॒నోపే॒మం య॒జ్ఞం నమ॑సా హూ॒యమా॑నాః .
స॒జోష॑సః సూరయో॒ యస్య॑ చ॒ స్థ మధ్వః॑ పాత రత్న॒ధా ఇంద్ర॑వంతః .. 4.034.06
స॒జోషా॑ ఇంద్ర॒ వరు॑ణేన॒ సోమం॑ స॒జోషాః॑ పాహి గిర్వణో మ॒రుద్భిః॑ .
అ॒గ్రే॒పాభి॑రృతు॒పాభిః॑ స॒జోషా॒ గ్నాస్పత్నీ॑భీ రత్న॒ధాభిః॑ స॒జోషాః॑ .. 4.034.07
స॒జోష॑స ఆది॒త్యైర్మా॑దయధ్వం స॒జోష॑స ఋభవః॒ పర్వ॑తేభిః .
స॒జోష॑సో॒ దైవ్యే॑నా సవి॒త్రా స॒జోష॑సః॒ సింధు॑భీ రత్న॒ధేభిః॑ .. 4.034.08
యే అ॒శ్వినా॒ యే పి॒తరా॒ య ఊ॒తీ ధే॒నుం త॑త॒క్షురృ॒భవో॒ యే అశ్వా॑ .
యే అంస॑త్రా॒ య ఋధ॒గ్రోద॑సీ॒ యే విభ్వో॒ నరః॑ స్వప॒త్యాని॑ చ॒క్రుః .. 4.034.09
యే గోమం॑తం॒ వాజ॑వంతం సు॒వీరం॑ ర॒యిం ధ॒త్థ వసు॑మంతం పురు॒క్షుం .
తే అ॑గ్రే॒పా ఋ॑భవో మందసా॒నా అ॒స్మే ధ॑త్త॒ యే చ॑ రా॒తిం గృ॒ణంతి॑ .. 4.034.10
నాపా॑భూత॒ న వో॑ఽతీతృషా॒మానిః॑శస్తా ఋభవో య॒జ్ఞే అ॒స్మిన్ .
సమింద్రే॑ణ॒ మద॑థ॒ సం మ॒రుద్భిః॒ సం రాజ॑భీ రత్న॒ధేయా॑య దేవాః .. 4.034.11

ఇ॒హోప॑ యాత శవసో నపాతః॒ సౌధ॑న్వనా ఋభవో॒ మాప॑ భూత .
అ॒స్మిన్హి వః॒ సవ॑నే రత్న॒ధేయం॒ గమం॒త్వింద్ర॒మను॑ వో॒ మదా॑సః .. 4.035.01
ఆగ॑న్నృభూ॒ణామి॒హ ర॑త్న॒ధేయ॒మభూ॒త్సోమ॑స్య॒ సుషు॑తస్య పీ॒తిః .
సు॒కృ॒త్యయా॒ యత్స్వ॑ప॒స్యయా॑ చ॒ఀ ఏకం॑ విచ॒క్ర చ॑మ॒సం చ॑తు॒ర్ధా .. 4.035.02
వ్య॑కృణోత చమ॒సం చ॑తు॒ర్ధా సఖే॒ వి శి॒క్షేత్య॑బ్రవీత .
అథై॑త వాజా అ॒మృత॑స్య॒ పంథాం॑ గ॒ణం దే॒వానా॑మృభవః సుహస్తాః .. 4.035.03
కి॒మ్మయః॑ స్విచ్చమ॒స ఏ॒ష ఆ॑స॒ యం కావ్యే॑న చ॒తురో॑ విచ॒క్ర .
అథా॑ సునుధ్వం॒ సవ॑నం॒ మదా॑య పా॒త ఋ॑భవో॒ మధు॑నః సో॒మ్యస్య॑ .. 4.035.04
శచ్యా॑కర్త పి॒తరా॒ యువా॑నా॒ శచ్యా॑కర్త చమ॒సం దే॑వ॒పానం॑ .
శచ్యా॒ హరీ॒ ధను॑తరావతష్టేంద్ర॒వాహా॑వృభవో వాజరత్నాః .. 4.035.05
యో వః॑ సు॒నోత్య॑భిపి॒త్వే అహ్నాం॑ తీ॒వ్రం వా॑జాసః॒ సవ॑నం॒ మదా॑య .
తస్మై॑ ర॒యిమృ॑భవః॒ సర్వ॑వీర॒మా త॑క్షత వృషణో మందసా॒నాః .. 4.035.06
ప్రా॒తః సు॒తమ॑పిబో హర్యశ్వ॒ మాధ్యం॑దినం॒ సవ॑నం॒ కేవ॑లం తే .
సమృ॒భుభిః॑ పిబస్వ రత్న॒ధేభిః॒ సఖీ॒ఀర్యాఀ ఇం॑ద్ర చకృ॒షే సు॑కృ॒త్యా .. 4.035.07
యే దే॒వాసో॒ అభ॑వతా సుకృ॒త్యా శ్యే॒నా ఇ॒వేదధి॑ ది॒వి ని॑షే॒ద .
తే రత్నం॑ ధాత శవసో నపాతః॒ సౌధ॑న్వనా॒ అభ॑వతా॒మృతా॑సః .. 4.035.08
యత్తృ॒తీయం॒ సవ॑నం రత్న॒ధేయ॒మకృ॑ణుధ్వం స్వప॒స్యా సు॑హస్తాః .
తదృ॑భవః॒ పరి॑షిక్తం వ ఏ॒తత్సం మదే॑భిరింద్రి॒యేభిః॑ పిబధ్వం .. 4.035.09

అ॒న॒శ్వో జా॒తో అ॑నభీ॒శురు॒క్థ్యో॒3॒॑ రథ॑స్త్రిచ॒క్రః పరి॑ వర్తతే॒ రజః॑ .
మ॒హత్తద్వో॑ దే॒వ్య॑స్య ప్ర॒వాచ॑నం॒ ద్యామృ॑భవః పృథి॒వీం యచ్చ॒ పుష్య॑థ .. 4.036.01
రథం॒ యే చ॒క్రుః సు॒వృతం॑ సు॒చేత॒సోఽవి॑హ్వరంతం॒ మన॑స॒స్పరి॒ ధ్యయా॑ .
తాఀ ఊ॒ న్వ1॒॑స్య సవ॑నస్య పీ॒తయ॒ ఆ వో॑ వాజా ఋభవో వేదయామసి .. 4.036.02
తద్వో॑ వాజా ఋభవః సుప్రవాచ॒నం దే॒వేషు॑ విభ్వో అభవన్మహిత్వ॒నం .
జివ్రీ॒ యత్సంతా॑ పి॒తరా॑ సనా॒జురా॒ పున॒ర్యువా॑నా చ॒రథా॑య॒ తక్ష॑థ .. 4.036.03
ఏకం॒ వి చ॑క్ర చమ॒సం చతు॑ర్వయం॒ నిశ్చర్మ॑ణో॒ గామ॑రిణీత ధీ॒తిభిః॑ .
అథా॑ దే॒వేష్వ॑మృత॒త్వమా॑నశ శ్రు॒ష్టీ వా॑జా ఋభవ॒స్తద్వ॑ ఉ॒క్థ్యం॑ .. 4.036.04
ఋ॒భు॒తో ర॒యిః ప్ర॑థ॒మశ్ర॑వస్తమో॒ వాజ॑శ్రుతాసో॒ యమజీ॑జన॒న్నరః॑ .
వి॒భ్వ॒త॒ష్టో వి॒దథే॑షు ప్ర॒వాచ్యో॒ యం దే॑వా॒సోఽవ॑థా॒ స విచ॑ర్షణిః .. 4.036.05
స వా॒జ్యర్వా॒ స ఋషి॑ర్వచ॒స్యయా॒ స శూరో॒ అస్తా॒ పృత॑నాసు దు॒ష్టరః॑ .
స రా॒యస్పోషం॒ స సు॒వీర్యం॑ దధే॒ యం వాజో॒ విభ్వా॑ఀ ఋ॒భవో॒ యమావి॑షుః .. 4.036.06
శ్రేష్ఠం॑ వః॒ పేశో॒ అధి॑ ధాయి దర్శ॒తం స్తోమో॑ వాజా ఋభవ॒స్తం జు॑జుష్టన .
ధీరా॑సో॒ హి ష్ఠా క॒వయో॑ విప॒శ్చిత॒స్తాన్వ॑ ఏ॒నా బ్రహ్మ॒ణా వే॑దయామసి .. 4.036.07
యూ॒యమ॒స్మభ్యం॑ ధి॒షణా॑భ్య॒స్పరి॑ వి॒ద్వాంసో॒ విశ్వా॒ నర్యా॑ణి॒ భోజ॑నా .
ద్యు॒మంతం॒ వాజం॒ వృష॑శుష్మముత్త॒మమా నో॑ ర॒యిమృ॑భవస్తక్ష॒తా వయః॑ .. 4.036.08
ఇ॒హ ప్ర॒జామి॒హ ర॒యిం రరా॑ణా ఇ॒హ శ్రవో॑ వీ॒రవ॑త్తక్షతా నః .
యేన॑ వ॒యం చి॒తయే॒మాత్య॒న్యాంతం వాజం॑ చి॒త్రమృ॑భవో దదా నః .. 4.036.09

ఉప॑ నో వాజా అధ్వ॒రమృ॑భుక్షా॒ దేవా॑ యా॒త ప॒థిభి॑ర్దేవ॒యానైః॑ .
యథా॑ య॒జ్ఞం మను॑షో వి॒క్ష్వా॒3॒॑సు ద॑ధి॒ధ్వే ర॑ణ్వాః సు॒దినే॒ష్వహ్నాం॑ .. 4.037.01
తే వో॑ హృ॒దే మన॑సే సంతు య॒జ్ఞా జుష్టా॑సో అ॒ద్య ఘృ॒తని॑ర్ణిజో గుః .
ప్ర వః॑ సు॒తాసో॑ హరయంత పూ॒ర్ణాః క్రత్వే॒ దక్షా॑య హర్షయంత పీ॒తాః .. 4.037.02
త్ర్యు॒దా॒యం దే॒వహి॑తం॒ యథా॑ వః॒ స్తోమో॑ వాజా ఋభుక్షణో ద॒దే వః॑ .
జు॒హ్వే మ॑ను॒ష్వదుప॑రాసు వి॒క్షు యు॒ష్మే సచా॑ బృ॒హద్ది॑వేషు॒ సోమం॑ .. 4.037.03
పీవో॑అశ్వాః శు॒చద్ర॑థా॒ హి భూ॒తాయః॑శిప్రా వాజినః సుని॒ష్కాః .
ఇంద్ర॑స్య సూనో శవసో నపా॒తోఽను॑ వశ్చేత్యగ్రి॒యం మదా॑య .. 4.037.04
ఋ॒భుమృ॑భుక్షణో ర॒యిం వాజే॑ వా॒జింత॑మం॒ యుజం॑ .
ఇంద్ర॑స్వంతం హవామహే సదా॒సాత॑మమ॒శ్వినం॑ .. 4.037.05
సేదృ॑భవో॒ యమవ॑థ యూ॒యమింద్ర॑శ్చ॒ మర్త్యం॑ .
స ధీ॒భిర॑స్తు॒ సని॑తా మే॒ధసా॑తా॒ సో అర్వ॑తా .. 4.037.06
వి నో॑ వాజా ఋభుక్షణః ప॒థశ్చి॑తన॒ యష్ట॑వే .
అ॒స్మభ్యం॑ సూరయః స్తు॒తా విశ్వా॒ ఆశా॑స్తరీ॒షణి॑ .. 4.037.07
తం నో॑ వాజా ఋభుక్షణ॒ ఇంద్ర॒ నాస॑త్యా ర॒యిం .
సమశ్వం॑ చర్ష॒ణిభ్య॒ ఆ పు॒రు శ॑స్త మ॒ఘత్త॑యే .. 4.037.08

ఉ॒తో హి వాం॑ దా॒త్రా సంతి॒ పూర్వా॒ యా పూ॒రుభ్య॑స్త్ర॒సద॑స్యుర్నితో॒శే .
క్షే॒త్రా॒సాం ద॑దథురుర్వరా॒సాం ఘ॒నం దస్యు॑భ్యో అ॒భిభూ॑తిము॒గ్రం .. 4.038.01
ఉ॒త వా॒జినం॑ పురుని॒ష్షిధ్వా॑నం దధి॒క్రాము॑ దదథుర్వి॒శ్వకృ॑ష్టిం .
ఋ॒జి॒ప్యం శ్యే॒నం ప్రు॑షి॒తప్సు॑మా॒శుం చ॒ర్కృత్య॑మ॒ర్యో నృ॒పతిం॒ న శూరం॑ .. 4.038.02
యం సీ॒మను॑ ప్ర॒వతే॑వ॒ ద్రవం॑తం॒ విశ్వః॑ పూ॒రుర్మద॑తి॒ హర్ష॑మాణః .
ప॒డ్భిర్గృధ్యం॑తం మేధ॒యుం న శూరం॑ రథ॒తురం॒ వాత॑మివ॒ ధ్రజం॑తం .. 4.038.03
యః స్మా॑రుంధా॒నో గధ్యా॑ స॒మత్సు॒ సను॑తర॒శ్చర॑తి॒ గోషు॒ గచ్ఛ॑న్ .
ఆ॒విరృ॑జీకో వి॒దథా॑ ని॒చిక్య॑త్తి॒రో అ॑ర॒తిం పర్యాప॑ ఆ॒యోః .. 4.038.04
ఉ॒త స్మై॑నం వస్త్ర॒మథిం॒ న తా॒యుమను॑ క్రోశంతి క్షి॒తయో॒ భరే॑షు .
నీ॒చాయ॑మానం॒ జసు॑రిం॒ న శ్యే॒నం శ్రవ॒శ్చాచ్ఛా॑ పశు॒మచ్చ॑ యూ॒థం .. 4.038.05
ఉ॒త స్మా॑సు ప్రథ॒మః స॑రి॒ష్యన్ని వే॑వేతి॒ శ్రేణి॑భీ॒ రథా॑నాం .
స్రజం॑ కృణ్వా॒నో జన్యో॒ న శుభ్వా॑ రే॒ణుం రేరి॑హత్కి॒రణం॑ దద॒శ్వాన్ .. 4.038.06
ఉ॒త స్య వా॒జీ సహు॑రిరృ॒తావా॒ శుశ్రూ॑షమాణస్త॒న్వా॑ సమ॒ర్యే .
తురం॑ య॒తీషు॑ తు॒రయ॑న్నృజి॒ప్యోఽధి॑ భ్రు॒వోః కి॑రతే రే॒ణుమృం॒జన్ .. 4.038.07
ఉ॒త స్మా॑స్య తన్య॒తోరి॑వ॒ ద్యోరృ॑ఘాయ॒తో అ॑భి॒యుజో॑ భయంతే .
య॒దా స॒హస్ర॑మ॒భి షీ॒మయో॑ధీద్దు॒ర్వర్తుః॑ స్మా భవతి భీ॒మ ఋం॒జన్ .. 4.038.08
ఉ॒త స్మా॑స్య పనయంతి॒ జనా॑ జూ॒తిం కృ॑ష్టి॒ప్రో అ॒భిభూ॑తిమా॒శోః .
ఉ॒తైన॑మాహుః సమి॒థే వి॒యంతః॒ పరా॑ దధి॒క్రా అ॑సరత్స॒హస్రైః॑ .. 4.038.09
ఆ ద॑ధి॒క్రాః శవ॑సా॒ పంచ॑ కృ॒ష్టీః సూర్య॑ ఇవ॒ జ్యోతి॑షా॒పస్త॑తాన .
స॒హ॒స్ర॒సాః శ॑త॒సా వా॒జ్యర్వా॑ పృ॒ణక్తు॒ మధ్వా॒ సమి॒మా వచాం॑సి .. 4.038.10

ఆ॒శుం ద॑ధి॒క్రాం తము॒ ను ష్ట॑వామ ది॒వస్పృ॑థి॒వ్యా ఉ॒త చ॑ర్కిరామ .
ఉ॒చ్ఛంతీ॒ర్మాము॒షసః॑ సూదయం॒త్వతి॒ విశ్వా॑ని దురి॒తాని॑ పర్షన్ .. 4.039.01
మ॒హశ్చ॑ర్క॒ర్మ్యర్వ॑తః క్రతు॒ప్రా ద॑ధి॒క్రావ్ణః॑ పురు॒వార॑స్య॒ వృష్ణః॑ .
యం పూ॒రుభ్యో॑ దీది॒వాంసం॒ నాగ్నిం ద॒దథు॑ర్మిత్రావరుణా॒ తతు॑రిం .. 4.039.02
యో అశ్వ॑స్య దధి॒క్రావ్ణో॒ అకా॑రీ॒త్సమి॑ద్ధే అ॒గ్నా ఉ॒షసో॒ వ్యు॑ష్టౌ .
అనా॑గసం॒ తమది॑తిః కృణోతు॒ స మి॒త్రేణ॒ వరు॑ణేనా స॒జోషాః॑ .. 4.039.03
ద॒ధి॒క్రావ్ణ॑ ఇ॒ష ఊ॒ర్జో మ॒హో యదమ॑న్మహి మ॒రుతాం॒ నామ॑ భ॒ద్రం .
స్వ॒స్తయే॒ వరు॑ణం మి॒త్రమ॒గ్నిం హవా॑మహ॒ ఇంద్రం॒ వజ్ర॑బాహుం .. 4.039.04
ఇంద్ర॑మి॒వేదు॒భయే॒ వి హ్వ॑యంత ఉ॒దీరా॑ణా య॒జ్ఞము॑పప్ర॒యంతః॑ .
ద॒ధి॒క్రాము॒ సూద॑నం॒ మర్త్యా॑య ద॒దథు॑ర్మిత్రావరుణా నో॒ అశ్వం॑ .. 4.039.05
ద॒ధి॒క్రావ్ణో॑ అకారిషం జి॒ష్ణోరశ్వ॑స్య వా॒జినః॑ .
సు॒ర॒భి నో॒ ముఖా॑ కర॒త్ప్ర ణ॒ ఆయూం॑షి తారిషత్ .. 4.039.06

ద॒ధి॒క్రావ్ణ॒ ఇదు॒ ను చ॑ర్కిరామ॒ విశ్వా॒ ఇన్మాము॒షసః॑ సూదయంతు .
అ॒పామ॒గ్నేరు॒షసః॒ సూర్య॑స్య॒ బృహ॒స్పతే॑రాంగిర॒సస్య॑ జి॒ష్ణోః .. 4.040.01
సత్వా॑ భరి॒షో గ॑వి॒షో దు॑వన్య॒సచ్ఛ్ర॑వ॒స్యాది॒ష ఉ॒షస॑స్తురణ్య॒సత్ .
స॒త్యో ద్ర॒వో ద్ర॑వ॒రః ప॑తంగ॒రో ద॑ధి॒క్రావేష॒మూర్జం॒ స్వ॑ర్జనత్ .. 4.040.02
ఉ॒త స్మా॑స్య॒ ద్రవ॑తస్తురణ్య॒తః ప॒ర్ణం న వేరను॑ వాతి ప్రగ॒ర్ధినః॑ .
శ్యే॒నస్యే॑వ॒ ధ్రజ॑తో అంక॒సం పరి॑ దధి॒క్రావ్ణః॑ స॒హోర్జా తరి॑త్రతః .. 4.040.03
ఉ॒త స్య వా॒జీ క్షి॑ప॒ణిం తు॑రణ్యతి గ్రీ॒వాయాం॑ బ॒ద్ధో అ॑పిక॒క్ష ఆ॒సని॑ .
క్రతుం॑ దధి॒క్రా అను॑ సం॒తవీ॑త్వత్ప॒థామంకాం॒స్యన్వా॒పనీ॑ఫణత్ .. 4.040.04
హం॒సః శు॑చి॒షద్వసు॑రంతరిక్ష॒సద్ధోతా॑ వేది॒షదతి॑థిర్దురోణ॒సత్ .
నృ॒షద్వ॑ర॒సదృ॑త॒సద్వ్యో॑మ॒సద॒బ్జా గో॒జా ఋ॑త॒జా అ॑ద్రి॒జా ఋ॒తం .. 4.040.05

ఇంద్రా॒ కో వాం॑ వరుణా సు॒మ్నమా॑ప॒ స్తోమో॑ హ॒విష్మా॑ఀ అ॒మృతో॒ న హోతా॑ .
యో వాం॑ హృ॒ది క్రతు॑మాఀ అ॒స్మదు॒క్తః ప॒స్పర్శ॑దింద్రావరుణా॒ నమ॑స్వాన్ .. 4.041.01
ఇంద్రా॑ హ॒ యో వరు॑ణా చ॒క్ర ఆ॒పీ దే॒వౌ మర్తః॑ స॒ఖ్యాయ॒ ప్రయ॑స్వాన్ .
స హం॑తి వృ॒త్రా స॑మి॒థేషు॒ శత్రూ॒నవో॑భిర్వా మ॒హద్భిః॒ స ప్ర శృ॑ణ్వే .. 4.041.02
ఇంద్రా॑ హ॒ రత్నం॒ వరు॑ణా॒ ధేష్ఠే॒త్థా నృభ్యః॑ శశమా॒నేభ్య॒స్తా .
యదీ॒ సఖా॑యా స॒ఖ్యాయ॒ సోమైః॑ సు॒తేభిః॑ సుప్ర॒యసా॑ మా॒దయై॑తే .. 4.041.03
ఇంద్రా॑ యు॒వం వ॑రుణా ది॒ద్యుమ॑స్మి॒న్నోజి॑ష్ఠముగ్రా॒ ని వ॑ధిష్టం॒ వజ్రం॑ .
యో నో॑ దు॒రేవో॑ వృ॒కతి॑ర్ద॒భీతి॒స్తస్మి॑న్మిమాథామ॒భిభూ॒త్యోజః॑ .. 4.041.04
ఇంద్రా॑ యు॒వం వ॑రుణా భూ॒తమ॒స్యా ధి॒యః ప్రే॒తారా॑ వృష॒భేవ॑ ధే॒నోః .
సా నో॑ దుహీయ॒ద్యవ॑సేవ గ॒త్వీ స॒హస్ర॑ధారా॒ పయ॑సా మ॒హీ గౌః .. 4.041.05
తో॒కే హి॒తే తన॑య ఉ॒ర్వరా॑సు॒ సూరో॒ దృశీ॑కే॒ వృష॑ణశ్చ॒ పౌంస్యే॑ .
ఇంద్రా॑ నో॒ అత్ర॒ వరు॑ణా స్యాతా॒మవో॑భిర్ద॒స్మా పరి॑తక్మ్యాయాం .. 4.041.06
యు॒వామిద్ధ్యవ॑సే పూ॒ర్వ్యాయ॒ పరి॒ ప్రభూ॑తీ గ॒విషః॑ స్వాపీ .
వృ॒ణీ॒మహే॑ స॒ఖ్యాయ॑ ప్రి॒యాయ॒ శూరా॒ మంహి॑ష్ఠా పి॒తరే॑వ శం॒భూ .. 4.041.07
తా వాం॒ ధియోఽవ॑సే వాజ॒యంతీ॑రా॒జిం న జ॑గ్ముర్యువ॒యూః సు॑దానూ .
శ్రి॒యే న గావ॒ ఉప॒ సోమ॑మస్థు॒రింద్రం॒ గిరో॒ వరు॑ణం మే మనీ॒షాః .. 4.041.08
ఇ॒మా ఇంద్రం॒ వరు॑ణం మే మనీ॒షా అగ్మ॒న్నుప॒ ద్రవి॑ణమి॒చ్ఛమా॑నాః .
ఉపే॑మస్థుర్జో॒ష్టార॑ ఇవ॒ వస్వో॑ ర॒ఘ్వీరి॑వ॒ శ్రవ॑సో॒ భిక్ష॑మాణాః .. 4.041.09
అశ్వ్య॑స్య॒ త్మనా॒ రథ్య॑స్య పు॒ష్టేర్నిత్య॑స్య రా॒యః పత॑యః స్యామ .
తా చ॑క్రా॒ణా ఊ॒తిభి॒ర్నవ్య॑సీభిరస్మ॒త్రా రాయో॑ ని॒యుతః॑ సచంతాం .. 4.041.10
ఆ నో॑ బృహంతా బృహ॒తీభి॑రూ॒తీ ఇంద్ర॑ యా॒తం వ॑రుణ॒ వాజ॑సాతౌ .
యద్ది॒ద్యవః॒ పృత॑నాసు ప్ర॒క్రీళాం॒తస్య॑ వాం స్యామ సని॒తార॑ ఆ॒జేః .. 4.041.11

మమ॑ ద్వి॒తా రా॒ష్ట్రం క్ష॒త్రియ॑స్య వి॒శ్వాయో॒ర్విశ్వే॑ అ॒మృతా॒ యథా॑ నః .
క్రతుం॑ సచంతే॒ వరు॑ణస్య దే॒వా రాజా॑మి కృ॒ష్టేరు॑ప॒మస్య॑ వ॒వ్రేః .. 4.042.01
అ॒హం రాజా॒ వరు॑ణో॒ మహ్యం॒ తాన్య॑సు॒ర్యా॑ణి ప్రథ॒మా ధా॑రయంత .
క్రతుం॑ సచంతే॒ వరు॑ణస్య దే॒వా రాజా॑మి కృ॒ష్టేరు॑ప॒మస్య॑ వ॒వ్రేః .. 4.042.02
అ॒హమింద్రో॒ వరు॑ణ॒స్తే మ॑హి॒త్వోర్వీ గ॑భీ॒రే రజ॑సీ సు॒మేకే॑ .
త్వష్టే॑వ॒ విశ్వా॒ భువ॑నాని వి॒ద్వాన్సమై॑రయం॒ రోద॑సీ ధా॒రయం॑ చ .. 4.042.03
అ॒హమ॒పో అ॑పిన్వము॒క్షమా॑ణా ధా॒రయం॒ దివం॒ సద॑న ఋ॒తస్య॑ .
ఋ॒తేన॑ పు॒త్రో అది॑తేరృ॒తావో॒త త్రి॒ధాతు॑ ప్రథయ॒ద్వి భూమ॑ .. 4.042.04
మాం నరః॒ స్వశ్వా॑ వా॒జయం॑తో॒ మాం వృ॒తాః స॒మర॑ణే హవంతే .
కృ॒ణోమ్యా॒జిం మ॒ఘవా॒హమింద్ర॒ ఇయ॑ర్మి రే॒ణుమ॒భిభూ॑త్యోజాః .. 4.042.05
అ॒హం తా విశ్వా॑ చకరం॒ నకి॑ర్మా॒ దైవ్యం॒ సహో॑ వరతే॒ అప్ర॑తీతం .
యన్మా॒ సోమా॑సో మ॒మద॒న్యదు॒క్థోభే భ॑యేతే॒ రజ॑సీ అపా॒రే .. 4.042.06
వి॒దుష్టే॒ విశ్వా॒ భువ॑నాని॒ తస్య॒ తా ప్ర బ్ర॑వీషి॒ వరు॑ణాయ వేధః .
త్వం వృ॒త్రాణి॑ శృణ్విషే జఘ॒న్వాంత్వం వృ॒తాఀ అ॑రిణా ఇంద్ర॒ సింధూ॑న్ .. 4.042.07
అ॒స్మాక॒మత్ర॑ పి॒తర॒స్త ఆ॑సన్స॒ప్త ఋష॑యో దౌర్గ॒హే బ॒ధ్యమా॑నే .
త ఆయ॑జంత త్ర॒సద॑స్యుమస్యా॒ ఇంద్రం॒ న వృ॑త్ర॒తుర॑మర్ధదే॒వం .. 4.042.08
పు॒రు॒కుత్సా॑నీ॒ హి వా॒మదా॑శద్ధ॒వ్యేభి॑రింద్రావరుణా॒ నమో॑భిః .
అథా॒ రాజా॑నం త్ర॒సద॑స్యుమస్యా వృత్ర॒హణం॑ దదథురర్ధదే॒వం .. 4.042.09
రా॒యా వ॒యం స॑స॒వాంసో॑ మదేమ హ॒వ్యేన॑ దే॒వా యవ॑సేన॒ గావః॑ .
తాం ధే॒నుమిం॑ద్రావరుణా యు॒వం నో॑ వి॒శ్వాహా॑ ధత్త॒మన॑పస్ఫురంతీం .. 4.042.10

క ఉ॑ శ్రవత్కత॒మో య॒జ్ఞియా॑నాం వం॒దారు॑ దే॒వః క॑త॒మో జు॑షాతే .
కస్యే॒మాం దే॒వీమ॒మృతే॑షు॒ ప్రేష్ఠాం॑ హృ॒ది శ్రే॑షామ సుష్టు॒తిం సు॑హ॒వ్యాం .. 4.043.01
కో మృ॑ళాతి కత॒మ ఆగ॑మిష్ఠో దే॒వానా॑ము కత॒మః శంభ॑విష్ఠః .
రథం॒ కమా॑హుర్ద్ర॒వద॑శ్వమా॒శుం యం సూర్య॑స్య దుహి॒తావృ॑ణీత .. 4.043.02
మ॒క్షూ హి ష్మా॒ గచ్ఛ॑థ॒ ఈవ॑తో॒ ద్యూనింద్రో॒ న శ॒క్తిం పరి॑తక్మ్యాయాం .
ది॒వ ఆజా॑తా ది॒వ్యా సు॑ప॒ర్ణా కయా॒ శచీ॑నాం భవథః॒ శచి॑ష్ఠా .. 4.043.03
కా వాం॑ భూ॒దుప॑మాతిః॒ కయా॑ న॒ ఆశ్వి॑నా గమథో హూ॒యమా॑నా .
కో వాం॑ మ॒హశ్చి॒త్త్యజ॑సో అ॒భీక॑ ఉరు॒ష్యతం॑ మాధ్వీ దస్రా న ఊ॒తీ .. 4.043.04
ఉ॒రు వాం॒ రథః॒ పరి॑ నక్షతి॒ ద్యామా యత్స॑ము॒ద్రాద॒భి వర్త॑తే వాం .
మధ్వా॑ మాధ్వీ॒ మధు॑ వాం ప్రుషాయ॒న్యత్సీం॑ వాం॒ పృక్షో॑ భు॒రజం॑త ప॒క్వాః .. 4.043.05
సింధు॑ర్హ వాం ర॒సయా॑ సించ॒దశ్వా॑న్ఘృ॒ణా వయో॑ఽరు॒షాసః॒ పరి॑ గ్మన్ .
తదూ॒ షు వా॑మజి॒రం చే॑తి॒ యానం॒ యేన॒ పతీ॒ భవ॑థః సూ॒ర్యాయాః॑ .. 4.043.06
ఇ॒హేహ॒ యద్వాం॑ సమ॒నా ప॑పృ॒క్షే సేయమ॒స్మే సు॑మ॒తిర్వా॑జరత్నా .
ఉ॒రు॒ష్యతం॑ జరి॒తారం॑ యు॒వం హ॑ శ్రి॒తః కామో॑ నాసత్యా యువ॒ద్రిక్ .. 4.043.07

తం వాం॒ రథం॑ వ॒యమ॒ద్యా హు॑వేమ పృథు॒జ్రయ॑మశ్వినా॒ సంగ॑తిం॒ గోః .
యః సూ॒ర్యాం వహ॑తి వంధురా॒యుర్గిర్వా॑హసం పురు॒తమం॑ వసూ॒యుం .. 4.044.01
యు॒వం శ్రియ॑మశ్వినా దే॒వతా॒ తాం దివో॑ నపాతా వనథః॒ శచీ॑భిః .
యు॒వోర్వపు॑ర॒భి పృక్షః॑ సచంతే॒ వహం॑తి॒ యత్క॑కు॒హాసో॒ రథే॑ వాం .. 4.044.02
కో వా॑మ॒ద్యా క॑రతే రా॒తహ॑వ్య ఊ॒తయే॑ వా సుత॒పేయా॑య వా॒ర్కైః .
ఋ॒తస్య॑ వా వ॒నుషే॑ పూ॒ర్వ్యాయ॒ నమో॑ యేమా॒నో అ॑శ్వి॒నా వ॑వర్తత్ .. 4.044.03
హి॒ర॒ణ్యయే॑న పురుభూ॒ రథే॑నే॒మం య॒జ్ఞం నా॑స॒త్యోప॑ యాతం .
పిబా॑థ॒ ఇన్మధు॑నః సో॒మ్యస్య॒ దధ॑థో॒ రత్నం॑ విధ॒తే జనా॑య .. 4.044.04
ఆ నో॑ యాతం ది॒వో అచ్ఛా॑ పృథి॒వ్యా హి॑ర॒ణ్యయే॑న సు॒వృతా॒ రథే॑న .
మా వా॑మ॒న్యే ని య॑మందేవ॒యంతః॒ సం యద్ద॒దే నాభిః॑ పూ॒ర్వ్యా వాం॑ .. 4.044.05
నూ నో॑ ర॒యిం పు॑రు॒వీరం॑ బృ॒హంతం॒ దస్రా॒ మిమా॑థాము॒భయే॑ష్వ॒స్మే .
నరో॒ యద్వా॑మశ్వినా॒ స్తోమ॒మావ॑న్స॒ధస్తు॑తిమాజమీ॒ళ్హాసో॑ అగ్మన్ .. 4.044.06
ఇ॒హేహ॒ యద్వాం॑ సమ॒నా ప॑పృ॒క్షే సేయమ॒స్మే సు॑మ॒తిర్వా॑జరత్నా .
ఉ॒రు॒ష్యతం॑ జరి॒తారం॑ యు॒వం హ॑ శ్రి॒తః కామో॑ నాసత్యా యువ॒ద్రిక్ .. 4.044.07

ఏ॒ష స్య భా॒నురుది॑యర్తి యు॒జ్యతే॒ రథః॒ పరి॑జ్మా ది॒వో అ॒స్య సాన॑వి .
పృ॒క్షాసో॑ అస్మిన్మిథు॒నా అధి॒ త్రయో॒ దృతి॑స్తు॒రీయో॒ మధు॑నో॒ వి ర॑ప్శతే .. 4.045.01
ఉద్వాం॑ పృ॒క్షాసో॒ మధు॑మంత ఈరతే॒ రథా॒ అశ్వా॑స ఉ॒షసో॒ వ్యు॑ష్టిషు .
అ॒పో॒ర్ణు॒వంత॒స్తమ॒ ఆ పరీ॑వృతం॒ స్వ1॒॑ర్ణ శు॒క్రం త॒న్వంత॒ ఆ రజః॑ .. 4.045.02
మధ్వః॑ పిబతం మధు॒పేభి॑రా॒సభి॑రు॒త ప్రి॒యం మధు॑నే యుంజాథాం॒ రథం॑ .
ఆ వ॑ర్త॒నిం మధు॑నా జిన్వథస్ప॒థో దృతిం॑ వహేథే॒ మధు॑మంతమశ్వినా .. 4.045.03
హం॒సాసో॒ యే వాం॒ మధు॑మంతో అ॒స్రిధో॒ హిర॑ణ్యపర్ణా ఉ॒హువ॑ ఉష॒ర్బుధః॑ .
ఉ॒ద॒ప్రుతో॑ మం॒దినో॑ మందిని॒స్పృశో॒ మధ్వో॒ న మక్షః॒ సవ॑నాని గచ్ఛథః .. 4.045.04
స్వ॒ధ్వ॒రాసో॒ మధు॑మంతో అ॒గ్నయ॑ ఉ॒స్రా జ॑రంతే॒ ప్రతి॒ వస్తో॑ర॒శ్వినా॑ .
యన్ని॒క్తహ॑స్తస్త॒రణి॑ర్విచక్ష॒ణః సోమం॑ సు॒షావ॒ మధు॑మంత॒మద్రి॑భిః .. 4.045.05
ఆ॒కే॒ని॒పాసో॒ అహ॑భి॒ర్దవి॑ధ్వతః॒ స్వ1॒॑ర్ణ శు॒క్రం త॒న్వంత॒ ఆ రజః॑ .
సూర॑శ్చి॒దశ్వా॑న్యుయుజా॒న ఈ॑యతే॒ విశ్వా॒ఀ అను॑ స్వ॒ధయా॑ చేతథస్ప॒థః .. 4.045.06
ప్ర వా॑మవోచమశ్వినా ధియం॒ధా రథః॒ స్వశ్వో॑ అ॒జరో॒ యో అస్తి॑ .
యేన॑ స॒ద్యః పరి॒ రజాం॑సి యా॒థో హ॒విష్మం॑తం త॒రణిం॑ భో॒జమచ్ఛ॑ .. 4.045.07

అగ్రం॑ పిబా॒ మధూ॑నాం సు॒తం వా॑యో॒ దివి॑ష్టిషు .
త్వం హి పూ॑ర్వ॒పా అసి॑ .. 4.046.01
శ॒తేనా॑ నో అ॒భిష్టి॑భిర్ని॒యుత్వా॒ఀ ఇంద్ర॑సారథిః .
వాయో॑ సు॒తస్య॑ తృంపతం .. 4.046.02
ఆ వాం॑ స॒హస్రం॒ హర॑య॒ ఇంద్ర॑వాయూ అ॒భి ప్రయః॑ .
వహం॑తు॒ సోమ॑పీతయే .. 4.046.03
రథం॒ హిర॑ణ్యవంధుర॒మింద్ర॑వాయూ స్వధ్వ॒రం .
ఆ హి స్థాథో॑ దివి॒స్పృశం॑ .. 4.046.04
రథే॑న పృథు॒పాజ॑సా దా॒శ్వాంస॒ముప॑ గచ్ఛతం .
ఇంద్ర॑వాయూ ఇ॒హా గ॑తం .. 4.046.05
ఇంద్ర॑వాయూ అ॒యం సు॒తస్తం దే॒వేభిః॑ స॒జోష॑సా .
పిబ॑తం దా॒శుషో॑ గృ॒హే .. 4.046.06
ఇ॒హ ప్ర॒యాణ॑మస్తు వా॒మింద్ర॑వాయూ వి॒మోచ॑నం .
ఇ॒హ వాం॒ సోమ॑పీతయే .. 4.046.07

వాయో॑ శు॒క్రో అ॑యామి తే॒ మధ్వో॒ అగ్రం॒ దివి॑ష్టిషు .
ఆ యా॑హి॒ సోమ॑పీతయే స్పా॒ర్హో దే॑వ ని॒యుత్వ॑తా .. 4.047.01
ఇంద్ర॑శ్చ వాయవేషాం॒ సోమా॑నాం పీ॒తిమ॑ర్హథః .
యు॒వాం హి యంతీంద॑వో ని॒మ్నమాపో॒ న స॒ధ్ర్య॑క్ .. 4.047.02
వాయ॒వింద్ర॑శ్చ శు॒ష్మిణా॑ స॒రథం॑ శవసస్పతీ .
ని॒యుత్వం॑తా న ఊ॒తయ॒ ఆ యా॑తం॒ సోమ॑పీతయే .. 4.047.03
యా వాం॒ సంతి॑ పురు॒స్పృహో॑ ని॒యుతో॑ దా॒శుషే॑ నరా .
అ॒స్మే తా య॑జ్ఞవాహ॒సేంద్ర॑వాయూ॒ ని య॑చ్ఛతం .. 4.047.04

వి॒హి హోత్రా॒ అవీ॑తా॒ విపో॒ న రాయో॑ అ॒ర్యః .
వాయ॒వా చం॒ద్రేణ॒ రథే॑న యా॒హి సు॒తస్య॑ పీ॒తయే॑ .. 4.048.01
ని॒ర్యు॒వా॒ణో అశ॑స్తీర్ని॒యుత్వా॒ఀ ఇంద్ర॑సారథిః .
వాయ॒వా చం॒ద్రేణ॒ రథే॑న యా॒హి సు॒తస్య॑ పీ॒తయే॑ .. 4.048.02
అను॑ కృ॒ష్ణే వసు॑ధితీ యే॒మాతే॑ వి॒శ్వపే॑శసా .
వాయ॒వా చం॒ద్రేణ॒ రథే॑న యా॒హి సు॒తస్య॑ పీ॒తయే॑ .. 4.048.03
వహం॑తు త్వా మనో॒యుజో॑ యు॒క్తాసో॑ నవ॒తిర్నవ॑ .
వాయ॒వా చం॒ద్రేణ॒ రథే॑న యా॒హి సు॒తస్య॑ పీ॒తయే॑ .. 4.048.04
వాయో॑ శ॒తం హరీ॑ణాం యు॒వస్వ॒ పోష్యా॑ణాం .
ఉ॒త వా॑ తే సహ॒స్రిణో॒ రథ॒ ఆ యా॑తు॒ పాజ॑సా .. 4.048.05

ఇ॒దం వా॑మా॒స్యే॑ హ॒విః ప్రి॒యమిం॑ద్రాబృహస్పతీ .
ఉ॒క్థం మద॑శ్చ శస్యతే .. 4.049.01
అ॒యం వాం॒ పరి॑ షిచ్యతే॒ సోమ॑ ఇంద్రాబృహస్పతీ .
చారు॒ర్మదా॑య పీ॒తయే॑ .. 4.049.02
ఆ న॑ ఇంద్రాబృహస్పతీ గృ॒హమింద్ర॑శ్చ గచ్ఛతం .
సో॒మ॒పా సోమ॑పీతయే .. 4.049.03
అ॒స్మే ఇం॑ద్రాబృహస్పతీ ర॒యిం ధ॑త్తం శత॒గ్వినం॑ .
అశ్వా॑వంతం సహ॒స్రిణం॑ .. 4.049.04
ఇంద్రా॒బృహ॒స్పతీ॑ వ॒యం సు॒తే గీ॒ర్భిర్హ॑వామహే .
అ॒స్య సోమ॑స్య పీ॒తయే॑ .. 4.049.05
సోమ॑మింద్రాబృహస్పతీ॒ పిబ॑తం దా॒శుషో॑ గృ॒హే .
మా॒దయే॑థాం॒ తదో॑కసా .. 4.049.06

యస్త॒స్తంభ॒ సహ॑సా॒ వి జ్మో అంతా॒న్బృహ॒స్పతి॑స్త్రిషధ॒స్థో రవే॑ణ .
తం ప్ర॒త్నాస॒ ఋష॑యో॒ దీధ్యా॑నాః పు॒రో విప్రా॑ దధిరే మం॒ద్రజి॑హ్వం .. 4.050.01
ధు॒నేత॑యః సుప్రకే॒తం మదం॑తో॒ బృహ॑స్పతే అ॒భి యే న॑స్తత॒స్రే .
పృషం॑తం సృ॒ప్రమద॑బ్ధమూ॒ర్వం బృహ॑స్పతే॒ రక్ష॑తాదస్య॒ యోనిం॑ .. 4.050.02
బృహ॑స్పతే॒ యా ప॑ర॒మా ప॑రా॒వదత॒ ఆ త॑ ఋత॒స్పృశో॒ ని షే॑దుః .
తుభ్యం॑ ఖా॒తా అ॑వ॒తా అద్రి॑దుగ్ధా॒ మధ్వః॑ శ్చోతంత్య॒భితో॑ విర॒ప్శం .. 4.050.03
బృహ॒స్పతిః॑ ప్రథ॒మం జాయ॑మానో మ॒హో జ్యోతి॑షః పర॒మే వ్యో॑మన్ .
స॒ప్తాస్య॑స్తువిజా॒తో రవే॑ణ॒ వి స॒ప్తర॑శ్మిరధమ॒త్తమాం॑సి .. 4.050.04
స సు॒ష్టుభా॒ స ఋక్వ॑తా గ॒ణేన॑ వ॒లం రు॑రోజ ఫలి॒గం రవే॑ణ .
బృహ॒స్పతి॑రు॒స్రియా॑ హవ్య॒సూదః॒ కని॑క్రద॒ద్వావ॑శతీ॒రుదా॑జత్ .. 4.050.05
ఏ॒వా పి॒త్రే వి॒శ్వదే॑వాయ॒ వృష్ణే॑ య॒జ్ఞైర్వి॑ధేమ॒ నమ॑సా హ॒విర్భిః॑ .
బృహ॑స్పతే సుప్ర॒జా వీ॒రవం॑తో వ॒యం స్యా॑మ॒ పత॑యో రయీ॒ణాం .. 4.050.06
స ఇద్రాజా॒ ప్రతి॑జన్యాని॒ విశ్వా॒ శుష్మే॑ణ తస్థావ॒భి వీ॒ర్యే॑ణ .
బృహ॒స్పతిం॒ యః సుభృ॑తం బి॒భర్తి॑ వల్గూ॒యతి॒ వంద॑తే పూర్వ॒భాజం॑ .. 4.050.07
స ఇత్క్షే॑తి॒ సుధి॑త॒ ఓక॑సి॒ స్వే తస్మా॒ ఇళా॑ పిన్వతే విశ్వ॒దానీం॑ .
తస్మై॒ విశః॑ స్వ॒యమే॒వా న॑మంతే॒ యస్మి॑న్బ్ర॒హ్మా రాజ॑ని॒ పూర్వ॒ ఏతి॑ .. 4.050.08
అప్ర॑తీతో జయతి॒ సం ధనా॑ని॒ ప్రతి॑జన్యాన్యు॒త యా సజ॑న్యా .
అ॒వ॒స్యవే॒ యో వరి॑వః కృ॒ణోతి॑ బ్ర॒హ్మణే॒ రాజా॒ తమ॑వంతి దే॒వాః .. 4.050.09
ఇంద్ర॑శ్చ॒ సోమం॑ పిబతం బృహస్పతే॒ఽస్మిన్య॒జ్ఞే మం॑దసా॒నా వృ॑షణ్వసూ .
ఆ వాం॑ విశం॒త్వింద॑వః స్వా॒భువో॒ఽస్మే ర॒యిం సర్వ॑వీరం॒ ని య॑చ్ఛతం .. 4.050.10
బృహ॑స్పత ఇంద్ర॒ వర్ధ॑తం నః॒ సచా॒ సా వాం॑ సుమ॒తిర్భూ॑త్వ॒స్మే .
అ॒వి॒ష్టం ధియో॑ జిగృ॒తం పురం॑ధీర్జజ॒స్తమ॒ర్యో వ॒నుషా॒మరా॑తీః .. 4.050.11

ఇ॒దము॒ త్యత్పు॑రు॒తమం॑ పు॒రస్తా॒జ్జ్యోతి॒స్తమ॑సో వ॒యునా॑వదస్థాత్ .
నూ॒నం ది॒వో దు॑హి॒తరో॑ విభా॒తీర్గా॒తుం కృ॑ణవన్ను॒షసో॒ జనా॑య .. 4.051.01
అస్థు॑రు చి॒త్రా ఉ॒షసః॑ పు॒రస్తా॑న్మి॒తా ఇ॑వ॒ స్వర॑వోఽధ్వ॒రేషు॑ .
వ్యూ॑ వ్ర॒జస్య॒ తమ॑సో॒ ద్వారో॒చ్ఛంతీ॑రవ్రం॒ఛుచ॑యః పావ॒కాః .. 4.051.02
ఉ॒చ్ఛంతీ॑ర॒ద్య చి॑తయంత భో॒జాన్రా॑ధో॒దేయా॑యో॒షసో॑ మ॒ఘోనీః॑ .
అ॒చి॒త్రే అం॒తః ప॒ణయః॑ ససం॒త్వబు॑ధ్యమానా॒స్తమ॑సో॒ విమ॑ధ్యే .. 4.051.03
కు॒విత్స దే॑వీః స॒నయో॒ నవో॑ వా॒ యామో॑ బభూ॒యాదు॑షసో వో అ॒ద్య .
యేనా॒ నవ॑గ్వే॒ అంగి॑రే॒ దశ॑గ్వే స॒ప్తాస్యే॑ రేవతీ రే॒వదూ॒ష .. 4.051.04
యూ॒యం హి దే॑వీరృత॒యుగ్భి॒రశ్వైః॑ పరిప్రయా॒థ భువ॑నాని స॒ద్యః .
ప్ర॒బో॒ధయం॑తీరుషసః స॒సంతం॑ ద్వి॒పాచ్చతు॑ష్పాచ్చ॒రథా॑య జీ॒వం .. 4.051.05
క్వ॑ స్విదాసాం కత॒మా పు॑రా॒ణీ యయా॑ వి॒ధానా॑ విద॒ధురృ॑భూ॒ణాం .
శుభం॒ యచ్ఛు॒భ్రా ఉ॒షస॒శ్చరం॑తి॒ న వి జ్ఞా॑యంతే స॒దృశీ॑రజు॒ర్యాః .. 4.051.06
తా ఘా॒ తా భ॒ద్రా ఉ॒షసః॑ పు॒రాసు॑రభి॒ష్టిద్యు॑మ్నా ఋ॒తజా॑తసత్యాః .
యాస్వీ॑జా॒నః శ॑శమా॒న ఉ॒క్థైః స్తు॒వంఛంసం॒ద్రవి॑ణం స॒ద్య ఆప॑ .. 4.051.07
తా ఆ చ॑రంతి సమ॒నా పు॒రస్తా॑త్సమా॒నతః॑ సమ॒నా ప॑ప్రథా॒నాః .
ఋ॒తస్య॑ దే॒వీః సద॑సో బుధా॒నా గవాం॒ న సర్గా॑ ఉ॒షసో॑ జరంతే .. 4.051.08
తా ఇన్న్వే॒3॒॑వ స॑మ॒నా స॑మా॒నీరమీ॑తవర్ణా ఉ॒షస॑శ్చరంతి .
గూహం॑తీ॒రభ్వ॒మసి॑తం॒ రుశ॑ద్భిః శు॒క్రాస్త॒నూభిః॒ శుచ॑యో రుచా॒నాః .. 4.051.09
ర॒యిం ది॑వో దుహితరో విభా॒తీః ప్ర॒జావం॑తం యచ్ఛతా॒స్మాసు॑ దేవీః .
స్యో॒నాదా వః॑ ప్రతి॒బుధ్య॑మానాః సు॒వీర్య॑స్య॒ పత॑యః స్యామ .. 4.051.10
తద్వో॑ దివో దుహితరో విభా॒తీరుప॑ బ్రువ ఉషసో య॒జ్ఞకే॑తుః .
వ॒యం స్యా॑మ య॒శసో॒ జనే॑షు॒ తద్ద్యౌశ్చ॑ ధ॒త్తాం పృ॑థి॒వీ చ॑ దే॒వీ .. 4.051.11

ప్రతి॒ ష్యా సూ॒నరీ॒ జనీ॑ వ్యు॒చ్ఛంతీ॒ పరి॒ స్వసుః॑ .
ది॒వో అ॑దర్శి దుహి॒తా .. 4.052.01
అశ్వే॑వ చి॒త్రారు॑షీ మా॒తా గవా॑మృ॒తావ॑రీ .
సఖా॑భూద॒శ్వినో॑రు॒షాః .. 4.052.02
ఉ॒త సఖా॑స్య॒శ్వినో॑రు॒త మా॒తా గవా॑మసి .
ఉ॒తోషో॒ వస్వ॑ ఈశిషే .. 4.052.03
యా॒వ॒యద్ద్వే॑షసం త్వా చికి॒త్విత్సూ॑నృతావరి .
ప్రతి॒ స్తోమై॑రభుత్స్మహి .. 4.052.04
ప్రతి॑ భ॒ద్రా అ॑దృక్షత॒ గవాం॒ సర్గా॒ న ర॒శ్మయః॑ .
ఓషా అ॑ప్రా ఉ॒రు జ్రయః॑ .. 4.052.05
ఆ॒ప॒ప్రుషీ॑ విభావరి॒ వ్యా॑వ॒ర్జ్యోతి॑షా॒ తమః॑ .
ఉషో॒ అను॑ స్వ॒ధామ॑వ .. 4.052.06
ఆ ద్యాం త॑నోషి ర॒శ్మిభి॒రాంతరి॑క్షము॒రు ప్రి॒యం .
ఉషః॑ శు॒క్రేణ॑ శో॒చిషా॑ .. 4.052.07

తద్దే॒వస్య॑ సవి॒తుర్వార్యం॑ మ॒హద్వృ॑ణీ॒మహే॒ అసు॑రస్య॒ ప్రచే॑తసః .
ఛ॒ర్దిర్యేన॑ దా॒శుషే॒ యచ్ఛ॑తి॒ త్మనా॒ తన్నో॑ మ॒హాఀ ఉద॑యాందే॒వో అ॒క్తుభిః॑ .. 4.053.01
ది॒వో ధ॒ర్తా భువ॑నస్య ప్ర॒జాప॑తిః పి॒శంగం॑ ద్రా॒పిం ప్రతి॑ ముంచతే క॒విః .
వి॒చ॒క్ష॒ణః ప్ర॒థయ॑న్నాపృ॒ణన్ను॒ర్వజీ॑జనత్సవి॒తా సు॒మ్నము॒క్థ్యం॑ .. 4.053.02
ఆప్రా॒ రజాం॑సి ది॒వ్యాని॒ పార్థి॑వా॒ శ్లోకం॑ దే॒వః కృ॑ణుతే॒ స్వాయ॒ ధర్మ॑ణే .
ప్ర బా॒హూ అ॑స్రాక్సవి॒తా సవీ॑మని నివే॒శయ॑న్ప్రసు॒వన్న॒క్తుభి॒ర్జగ॑త్ .. 4.053.03
అదా॑భ్యో॒ భువ॑నాని ప్ర॒చాక॑శద్వ్ర॒తాని॑ దే॒వః స॑వి॒తాభి ర॑క్షతే .
ప్రాస్రా॑గ్బా॒హూ భువ॑నస్య ప్ర॒జాభ్యో॑ ధృ॒తవ్ర॑తో మ॒హో అజ్మ॑స్య రాజతి .. 4.053.04
త్రిరం॒తరి॑క్షం సవి॒తా మ॑హిత్వ॒నా త్రీ రజాం॑సి పరి॒భుస్త్రీణి॑ రోచ॒నా .
తి॒స్రో దివః॑ పృథి॒వీస్తి॒స్ర ఇ॑న్వతి త్రి॒భిర్వ్ర॒తైర॒భి నో॑ రక్షతి॒ త్మనా॑ .. 4.053.05
బృ॒హత్సు॑మ్నః ప్రసవీ॒తా ని॒వేశ॑నో॒ జగ॑తః స్థా॒తురు॒భయ॑స్య॒ యో వ॒శీ .
స నో॑ దే॒వః స॑వి॒తా శర్మ॑ యచ్ఛత్వ॒స్మే క్షయా॑య త్రి॒వరూ॑థ॒మంహ॑సః .. 4.053.06
ఆగం॑దే॒వ ఋ॒తుభి॒ర్వర్ధ॑తు॒ క్షయం॒ దధా॑తు నః సవి॒తా సు॑ప్ర॒జామిషం॑ .
స నః॑ క్ష॒పాభి॒రహ॑భిశ్చ జిన్వతు ప్ర॒జావం॑తం ర॒యిమ॒స్మే సమి॑న్వతు .. 4.053.07

అభూ॑ద్దే॒వః స॑వి॒తా వంద్యో॒ ను న॑ ఇ॒దానీ॒మహ్న॑ ఉప॒వాచ్యో॒ నృభిః॑ .
వి యో రత్నా॒ భజ॑తి మాన॒వేభ్యః॒ శ్రేష్ఠం॑ నో॒ అత్ర॒ ద్రవి॑ణం॒ యథా॒ దధ॑త్ .. 4.054.01
దే॒వేభ్యో॒ హి ప్ర॑థ॒మం య॒జ్ఞియే॑భ్యోఽమృత॒త్వం సు॒వసి॑ భా॒గము॑త్త॒మం .
ఆదిద్దా॒మానం॑ సవిత॒ర్వ్యూ॑ర్ణుషేఽనూచీ॒నా జీ॑వి॒తా మాను॑షేభ్యః .. 4.054.02
అచి॑త్తీ॒ యచ్చ॑కృ॒మా దైవ్యే॒ జనే॑ దీ॒నైర్దక్షైః॒ ప్రభూ॑తీ పూరుష॒త్వతా॑ .
దే॒వేషు॑ చ సవిత॒ర్మాను॑షేషు చ॒ త్వం నో॒ అత్ర॑ సువతా॒దనా॑గసః .. 4.054.03
న ప్ర॒మియే॑ సవి॒తుర్దైవ్య॑స్య॒ తద్యథా॒ విశ్వం॒ భువ॑నం ధారయి॒ష్యతి॑ .
యత్పృ॑థి॒వ్యా వరి॑మ॒న్నా స్వం॑గు॒రిర్వర్ష్మం॑ది॒వః సు॒వతి॑ స॒త్యమ॑స్య॒ తత్ .. 4.054.04
ఇంద్ర॑జ్యేష్ఠాన్బృ॒హద్భ్యః॒ పర్వ॑తేభ్యః॒ క్షయా॑ఀ ఏభ్యః సువసి ప॒స్త్యా॑వతః .
యథా॑యథా ప॒తయం॑తో వియేమి॒ర ఏ॒వైవ త॑స్థుః సవితః స॒వాయ॑ తే .. 4.054.05
యే తే॒ త్రిరహ॑న్సవితః స॒వాసో॑ ది॒వేది॑వే॒ సౌభ॑గమాసు॒వంతి॑ .
ఇంద్రో॒ ద్యావా॑పృథి॒వీ సింధు॑ర॒ద్భిరా॑ది॒త్యైర్నో॒ అది॑తిః॒ శర్మ॑ యంసత్ .. 4.054.06

కో వ॑స్త్రా॒తా వ॑సవః॒ కో వ॑రూ॒తా ద్యావా॑భూమీ అదితే॒ త్రాసీ॑థాం నః .
సహీ॑యసో వరుణ మిత్ర॒ మర్తా॒త్కో వో॑ఽధ్వ॒రే వరి॑వో ధాతి దేవాః .. 4.055.01
ప్ర యే ధామా॑ని పూ॒ర్వ్యాణ్యర్చా॒న్వి యదు॒చ్ఛాన్వి॑యో॒తారో॒ అమూ॑రాః .
వి॒ధా॒తారో॒ వి తే ద॑ధు॒రజ॑స్రా ఋ॒తధీ॑తయో రురుచంత ద॒స్మాః .. 4.055.02
ప్ర ప॒స్త్యా॒3॒॑మది॑తిం॒ సింధు॑మ॒ర్కైః స్వ॒స్తిమీ॑ళే స॒ఖ్యాయ॑ దే॒వీం .
ఉ॒భే యథా॑ నో॒ అహ॑నీ ని॒పాత॑ ఉ॒షాసా॒నక్తా॑ కరతా॒మద॑బ్ధే .. 4.055.03
వ్య॑ర్య॒మా వరు॑ణశ్చేతి॒ పంథా॑మి॒షస్పతిః॑ సువి॒తం గా॒తుమ॒గ్నిః .
ఇంద్రా॑విష్ణూ నృ॒వదు॒ షు స్తవా॑నా॒ శర్మ॑ నో యంత॒మమ॑వ॒ద్వరూ॑థం .. 4.055.04
ఆ పర్వ॑తస్య మ॒రుతా॒మవాం॑సి దే॒వస్య॑ త్రా॒తుర॑వ్రి॒ భగ॑స్య .
పాత్పతి॒ర్జన్యా॒దంహ॑సో నో మి॒త్రో మి॒త్రియా॑దు॒త న॑ ఉరుష్యేత్ .. 4.055.05
నూ రో॑దసీ॒ అహి॑నా బు॒ధ్న్యే॑న స్తువీ॒త దే॑వీ॒ అప్యే॑భిరి॒ష్టైః .
స॒ము॒ద్రం న సం॒చర॑ణే సని॒ష్యవో॑ ఘ॒ర్మస్వ॑రసో న॒ద్యో॒3॒॑ అప॑ వ్రన్ .. 4.055.06
దే॒వైర్నో॑ దే॒వ్యది॑తి॒ర్ని పా॑తు దే॒వస్త్రా॒తా త్రా॑యతా॒మప్ర॑యుచ్ఛన్ .
న॒హి మి॒త్రస్య॒ వరు॑ణస్య ధా॒సిమర్హా॑మసి ప్ర॒మియం॒ సాన్వ॒గ్నేః .. 4.055.07
అ॒గ్నిరీ॑శే వస॒వ్య॑స్యా॒గ్నిర్మ॒హః సౌభ॑గస్య .
తాన్య॒స్మభ్యం॑ రాసతే .. 4.055.08
ఉషో॑ మఘో॒న్యా వ॑హ॒ సూనృ॑తే॒ వార్యా॑ పు॒రు .
అ॒స్మభ్యం॑ వాజినీవతి .. 4.055.09
తత్సు నః॑ సవి॒తా భగో॒ వరు॑ణో మి॒త్రో అ॑ర్య॒మా .
ఇంద్రో॑ నో॒ రాధ॒సా గ॑మత్ .. 4.055.10

మ॒హీ ద్యావా॑పృథి॒వీ ఇ॒హ జ్యేష్ఠే॑ రు॒చా భ॑వతాం శు॒చయ॑ద్భిర॒ర్కైః .
యత్సీం॒ వరి॑ష్ఠే బృహ॒తీ వి॑మి॒న్వన్రు॒వద్ధో॒క్షా ప॑ప్రథా॒నేభి॒రేవైః॑ .. 4.056.01
దే॒వీ దే॒వేభి॑ర్యజ॒తే యజ॑త్రై॒రమి॑నతీ తస్థతురు॒క్షమా॑ణే .
ఋ॒తావ॑రీ అ॒ద్రుహా॑ దే॒వపు॑త్రే య॒జ్ఞస్య॑ నే॒త్రీ శు॒చయ॑ద్భిర॒ర్కైః .. 4.056.02
స ఇత్స్వపా॒ భువ॑నేష్వాస॒ య ఇ॒మే ద్యావా॑పృథి॒వీ జ॒జాన॑ .
ఉ॒ర్వీ గ॑భీ॒రే రజ॑సీ సు॒మేకే॑ అవం॒శే ధీరః॒ శచ్యా॒ సమై॑రత్ .. 4.056.03
నూ రో॑దసీ బృ॒హద్భి॑ర్నో॒ వరూ॑థైః॒ పత్నీ॑వద్భిరి॒షయం॑తీ స॒జోషాః॑ .
ఉ॒రూ॒చీ విశ్వే॑ యజ॒తే ని పా॑తం ధి॒యా స్యా॑మ ర॒థ్యః॑ సదా॒సాః .. 4.056.04
ప్ర వాం॒ మహి॒ ద్యవీ॑ అ॒భ్యుప॑స్తుతిం భరామహే .
శుచీ॒ ఉప॒ ప్రశ॑స్తయే .. 4.056.05
పు॒నా॒నే త॒న్వా॑ మి॒థః స్వేన॒ దక్షే॑ణ రాజథః .
ఊ॒హ్యాథే॑ స॒నాదృ॒తం .. 4.056.06
మ॒హీ మి॒త్రస్య॑ సాధథ॒స్తరం॑తీ॒ పిప్ర॑తీ ఋ॒తం .
పరి॑ య॒జ్ఞం ని షే॑దథుః .. 4.056.07

క్షేత్ర॑స్య॒ పతి॑నా వ॒యం హి॒తేనే॑వ జయామసి .
గామశ్వం॑ పోషయి॒త్న్వా స నో॑ మృళాతీ॒దృశే॑ .. 4.057.01
క్షేత్ర॑స్య పతే॒ మధు॑మంతమూ॒ర్మిం ధే॒నురి॑వ॒ పయో॑ అ॒స్మాసు॑ ధుక్ష్వ .
మ॒ధు॒శ్చుతం॑ ఘృ॒తమి॑వ॒ సుపూ॑తమృ॒తస్య॑ నః॒ పత॑యో మృళయంతు .. 4.057.02
మధు॑మతీ॒రోష॑ధీ॒ర్ద్యావ॒ ఆపో॒ మధు॑మన్నో భవత్వం॒తరి॑క్షం .
క్షేత్ర॑స్య॒ పతి॒ర్మధు॑మాన్నో అ॒స్త్వరి॑ష్యంతో॒ అన్వే॑నం చరేమ .. 4.057.03
శు॒నం వా॒హాః శు॒నం నరః॑ శు॒నం కృ॑షతు॒ లాంగ॑లం .
శు॒నం వ॑ర॒త్రా బ॑ధ్యంతాం శు॒నమష్ట్రా॒ముదిం॑గయ .. 4.057.04
శునా॑సీరావి॒మాం వాచం॑ జుషేథాం॒ యద్ది॒వి చ॒క్రథుః॒ పయః॑ .
తేనే॒మాముప॑ సించతం .. 4.057.05
అ॒ర్వాచీ॑ సుభగే భవ॒ సీతే॒ వందా॑మహే త్వా .
యథా॑ నః సు॒భగాస॑సి॒ యథా॑ నః సు॒ఫలాస॑సి .. 4.057.06
ఇంద్రః॒ సీతాం॒ ని గృ॑హ్ణాతు॒ తాం పూ॒షాను॑ యచ్ఛతు .
సా నః॒ పయ॑స్వతీ దుహా॒ముత్త॑రాముత్తరాం॒ సమాం॑ .. 4.057.07
శు॒నం నః॒ ఫాలా॒ వి కృ॑షంతు॒ భూమిం॑ శు॒నం కీ॒నాశా॑ అ॒భి యం॑తు వా॒హైః .
శు॒నం ప॒ర్జన్యో॒ మధు॑నా॒ పయో॑భిః॒ శునా॑సీరా శు॒నమ॒స్మాసు॑ ధత్తం .. 4.057.08

స॒ము॒ద్రాదూ॒ర్మిర్మధు॑మా॒ఀ ఉదా॑ర॒దుపాం॒శునా॒ సమ॑మృత॒త్వమా॑నట్ .
ఘృ॒తస్య॒ నామ॒ గుహ్యం॒ యదస్తి॑ జి॒హ్వా దే॒వానా॑మ॒మృత॑స్య॒ నాభిః॑ .. 4.058.01
వ॒యం నామ॒ ప్ర బ్ర॑వామా ఘృ॒తస్యా॒స్మిన్య॒జ్ఞే ధా॑రయామా॒ నమో॑భిః .
ఉప॑ బ్ర॒హ్మా శృ॑ణవచ్ఛ॒స్యమా॑నం॒ చతుః॑శృంగోఽవమీద్గౌ॒ర ఏ॒తత్ .. 4.058.02
చ॒త్వారి॒ శృంగా॒ త్రయో॑ అస్య॒ పాదా॒ ద్వే శీ॒ర్షే స॒ప్త హస్తా॑సో అస్య .
త్రిధా॑ బ॒ద్ధో వృ॑ష॒భో రో॑రవీతి మ॒హో దే॒వో మర్త్యా॒ఀ ఆ వి॑వేశ .. 4.058.03
త్రిధా॑ హి॒తం ప॒ణిభి॑ర్గు॒హ్యమా॑నం॒ గవి॑ దే॒వాసో॑ ఘృ॒తమన్వ॑విందన్ .
ఇంద్ర॒ ఏకం॒ సూర్య॒ ఏకం॑ జజాన వే॒నాదేకం॑ స్వ॒ధయా॒ నిష్ట॑తక్షుః .. 4.058.04
ఏ॒తా అ॑ర్షంతి॒ హృద్యా॑త్సము॒ద్రాచ్ఛ॒తవ్ర॑జా రి॒పుణా॒ నావ॒చక్షే॑ .
ఘృ॒తస్య॒ ధారా॑ అ॒భి చా॑కశీమి హిర॒ణ్యయో॑ వేత॒సో మధ్య॑ ఆసాం .. 4.058.05
స॒మ్యక్స్ర॑వంతి స॒రితో॒ న ధేనా॑ అం॒తర్హృ॒దా మన॑సా పూ॒యమా॑నాః .
ఏ॒తే అ॑ర్షంత్యూ॒ర్మయో॑ ఘృ॒తస్య॑ మృ॒గా ఇ॑వ క్షిప॒ణోరీష॑మాణాః .. 4.058.06
సింధో॑రివ ప్రాధ్వ॒నే శూ॑ఘ॒నాసో॒ వాత॑ప్రమియః పతయంతి య॒హ్వాః .
ఘృ॒తస్య॒ ధారా॑ అరు॒షో న వా॒జీ కాష్ఠా॑ భిం॒దన్నూ॒ర్మిభిః॒ పిన్వ॑మానః .. 4.058.07
అ॒భి ప్ర॑వంత॒ సమ॑నేవ॒ యోషాః॑ కల్యా॒ణ్య1॒ః॑ స్మయ॑మానాసో అ॒గ్నిం .
ఘృ॒తస్య॒ ధారాః॑ స॒మిధో॑ నసంత॒ తా జు॑షా॒ణో హ॑ర్యతి జా॒తవే॑దాః .. 4.058.08
క॒న్యా॑ ఇవ వహ॒తుమేత॒వా ఉ॑ అం॒జ్యం॑జా॒నా అ॒భి చా॑కశీమి .
యత్ర॒ సోమః॑ సూ॒యతే॒ యత్ర॑ య॒జ్ఞో ఘృ॒తస్య॒ ధారా॑ అ॒భి తత్ప॑వంతే .. 4.058.09
అ॒భ్య॑ర్షత సుష్టు॒తిం గవ్య॑మా॒జిమ॒స్మాసు॑ భ॒ద్రా ద్రవి॑ణాని ధత్త .
ఇ॒మం య॒జ్ఞం న॑యత దే॒వతా॑ నో ఘృ॒తస్య॒ ధారా॒ మధు॑మత్పవంతే .. 4.058.10
ధామం॑తే॒ విశ్వం॒ భువ॑న॒మధి॑ శ్రి॒తమం॒తః స॑ము॒ద్రే హృ॒ద్య1॒॑న్తరాయు॑షి .
అ॒పామనీ॑కే సమి॒థే య ఆభృ॑త॒స్తమ॑శ్యామ॒ మధు॑మంతం త ఊ॒ర్మిం .. 4.058.11


Last updated July 2, 2013

Special mention : Initial processing and help by Avinash and Shashi Sathaye, 
Avinash Chopde, Shree Devi Kumar, Sunder Hattangadi, John Gardner.
Reprocessed from Original in final form by Detlef Eichler with additional corrections.
See Detlef's site http://www.detlef108.de/Rigvedatm
for other details and formats.

The text is shown with accents (Anudattas, dependent Svaritas,
and independent Svaritas including Kampas). Words are connected (agnimILe). 
Ch is doubled as in gachChati according to the rules of Rigveda-Pratishakhya. 
At the end of a word m is replaced by Anusvara M if the initial letter of the
following word is a labial stop consonant (p, ph, b, bh, m).
Visarga H before sh, Sh or s followed by a voiceless consonant has been restored.

Source : The Aufrecht/van Nooten/Holland (Samhita) version
of the Rigveda (http://www.people.fasarvard.edu/~witzel/onlineRVtm).
In this text accented vowels have Udatta or 'independent Svarita' markers.
Kampas are not shown. Words are separated (agnim ILe). 
Ch is not doubled as in gaChati. At the end of a word we find m before
a following labial stop consonant (p, ph, b, bh, m).
Visarga H before sh, Sh or s followed by a voiceless consonant has 
been dropped according to a rule of  Rigveda-Pratishakhya.

Send corrections to   : detlefeichler@googlemail.com, (sanskrit at cheerful dot c om)

