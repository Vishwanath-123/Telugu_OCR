 తైత్తిరీయ-ఆరణ్యక 

 తైత్తిరీయ-ఆరణ్యక - 1

ప్రశ్నే2ఏగళు 1 రింద 6

.. శ్రీ॒ గు॒రు॒భ్యో॒ న॒మః॒ .. హరిః ఓ(4)మ్ ..

ఆరణ్యకే ప్రథమః ప్రశ్నః 1 

0 భ॒ద్రం కర్ణే॑భిః శృణు॒యామ॑ దేవాః . భ॒ద్రం ప॑శ్యేమా॒క్షభి॒ర్యజ॑త్రాః .
 స్థి॒రైరంగై᳚స్తుష్టు॒వాꣳస॑స్త॒నూభిః॑ . వ్యశే॑మ దే॒వహి॑తం॒ యదాయుః॑
 . స్వ॒స్తి న॒ ఇంద్రో॑ వృ॒ద్ధశ్ర॑వాః . స్వ॒స్తి నః॑ పూ॒షా వి॒శ్వవే॑దాః .
 స్వ॒స్తిన॒స్తార్క్ష్యో॒ అరి॑ష్టనేమిః . స్వ॒స్తి నో॒ బృహ॒స్పతి॑ర్దధాతు . ఓం శాంతిః॒
 శాంతిః॒ శాంతిః॑ ..

1 ఓం భ॒ద్రం కర్ణే॑భిః శృణు॒యామ॑ దేవాః . భ॒ద్రం ప॑శ్యేమా॒క్షభి॒ర్యజ॑త్రాః .
 స్థి॒రైరంగై᳚స్తుష్టు॒వాꣳస॑స్త॒నూభిః॑ . వ్యశే॑మ దే॒వహి॑తం॒ యదాయుః॑
 . స్వ॒స్తి న॒ ఇంద్రో॑ వృ॒ద్ధశ్ర॑వాః . స్వ॒స్తి నః॑ పూ॒షా వి॒శ్వవే॑దాః .
 స్వ॒స్తిన॒స్తార్క్ష్యో॒ అరి॑ష్టనేమిః . స్వ॒స్తి నో॒ బృహ॒స్పతి॑ర్దధాతు . ఆప॑మాపామ॒పః
 సర్వాః᳚ . అ॒స్మాద॒స్మాది॒తోఽముతః॑ .. 0. 1. 1. 1..

2 అ॒గ్నిర్వా॒యుశ్చ॒ సూర్య॑శ్చ . స॒హ సం॑చస్క॒రర్ద్ధి॑యా . వా॒య్వశ్వా॑
 రశ్మి॒పత॑యః . మరీ᳚చ్యాత్మానో॒ అద్రు॑హః . దే॒వీర్భు॑వన॒సూవ॑రీః .
 పు॒త్ర॒వ॒త్వాయ॑ మే సుత . మహానామ్నీర్మ॑హామా॒నాః . మ॒హ॒సో మ॑హస॒స్స్వః॑ .
 దే॒వీః ప॑ర్జన్య॒సూవ॑రీః . పు॒త్ర॒వ॒త్వాయ॑ మే సుత .. 0. 1. 1. 2..

3 అ॒పాశ్న్యు॑ష్ణిమ॒పా రక్షః॑ . అ॒పాశ్న్యు॑ష్ణిమ॒పారఘం᳚ . అపా᳚ఘ్రా॒మప॑
 చా॒వర్తిం᳚ . అప॑దే॒వీరి॒తో హి॑త . వజ్రం॑ దే॒వీరజీ॑తాగ్శ్చ . భువ॑నం
 దేవ॒సూవ॑రీః . ఆ॒ది॒త్యానది॑తిం దే॒వీం . యోని॑నోర్ధ్వము॒దీష॑త . శి॒వా నః॒
 శంత॑మా భవంతు . ది॒వ్యా ఆప॒ ఓష॑ధయః . సు॒మృ॒డీ॒కా సర॑స్వతి . మా తే॒
 వ్యో॑మ సం॒దృశి॑ .. 0. 1. 1. 3.. అ॒ముతః॑ సు॒తౌష॑ధయో॒ ద్వే చ॑ .. 1..

4 స్మృతిః॑ ప్ర॒త్యక్ష॑మైతి॒హ్యం᳚ . అను॑మానశ్చతుష్ట॒యం . ఏ॒తైరాది॑త్యమండలం
 . సర్వై॑రేవ॒ విధా᳚స్యతే . సూర్యో॒ మరీ॑చి॒మాద॑త్తే . సర్వస్మా᳚ద్భువ॑నాద॒ధి .
 తస్యాః పాకవి॑శేషే॒ణ . స్మృ॒తం కా॑లవి॒శేష॑ణం . న॒దీవ॒ ప్రభ॑వాత్కా॒చిత్ .
 అ॒క్షయ్యా᳚థ్స్యంద॒తే య॑థా .. 0. 1. 2. 4..

5 తాన్నద్యోఽభిస॑మాయం॒తి . సో॒రుస్సతీ॑ న ని॒వర్త॑తే . ఏ॒వన్నా॒నాస॑ముత్థా॒నాః
 . కా॒లాస్సం॑వథ్స॒ర2ꣳ శ్రి॑తాః . అణుశశ్చ మ॑హశ॒శ్చ . సర్వే॑
 సమవ॒యంత్రి॑తం . సతై᳚స్స॒ర్వైః స॑మావి॒ష్టః . ఊ॒రుస్స॑న్న ని॒వర్త॑తే .
 అధిసంవథ్స॑రం వి॒ద్యాత్ . తదేవ॑ లక్ష॒ణే .. 0. 1. 2. 5..

6 అణుభిశ్చ మ॑హద్భి॒శ్చ . స॒మారూ॑ఢః ప్ర॒దృశ్య॑తే . సంవథ్సరః
 ప్ర॑త్యక్షే॒ణ . నా॒ధిస॑త్త్వః ప్ర॒దృశ్య॑తే . ప॒టరో॑ విక్లి॑ధః పిం॒గః .
 ఏ॒తద్వ॑రుణ॒లక్ష॑ణం . యత్రైత॑దుప॒దృశ్య॑తే . స॒హస్రం॑ తత్ర॒ నీయ॑తే .
 ఏకꣳహి శిరో నా॑నా ము॒ఖే . కృ॒థ్స్నం త॑దృతు॒లక్ష॑ణం .. 0. 1. 2. 6..

7 ఉభయతస్సప్తేం᳚ద్రియా॒ణి . జ॒ల్పితం॑ త్వేవ॒ దిహ్య॑తే . శుక్లకృష్ణే సంవ॑థ్సర॒స్య
 . దక్షిణవామ॑యోః పా॒ర్॒శ్వయోః . తస్యై॒షా భవ॑తి . శు॒క్రం తే॑ అ॒న్యద్య॑జ॒తం
 తే॑ అ॒న్యత్ . విషు॑రూపే॒ అహ॑నీ॒ ద్యౌరి॑వాసి . విశ్వా॒ హి మా॒యా అవ॑సి స్వధావః
 . భ॒ద్రా తే॑ పూషన్ని॒హ రా॒తిర॒స్త్వితి॑ . నాత్ర॒ భువ॑నం . న పూ॒షా .
 న ప॒శవః॑ . నాదిత్యస్సంవథ్సర ఏవ ప్రత్యక్షేణ ప్రియత॑మం వి॒ద్యాత్ . ఏతద్వై
 సంవథ్సరస్య ప్రియత॑మꣳ రూ॒పం . యోఽస్య మహానర్థ ఉత్పథ్స్యమా॑నో భ॒వతి .
 ఇదం పుణ్యం కు॑రుష్వే॒తి . తమాహర॑ణం ద॒ద్యాత్ .. 0. 1. 2. 7.. య॒థా॒ ల॒క్ష॒ణ
 ఋ॑తు॒లక్ష॑ణం॒ భువ॑నꣳ స॒ప్త చ॑ .. 2..

8 సా॒కం॒జానాꣳ॑ స॒ప్తథ॑మాహురేక॒జం . షడు॑ద్య॒మా ఋష॑యో దేవ॒జా ఇతి॑ .
 తేషా॑మి॒ష్టాని॒ విహి॑తాని ధామ॒శః . స్థా॒త్రే రే॑జంతే॒ వికృ॑తాని రూప॒శః
 . కో ను॑ మర్యా॒ అమి॑థితః . సఖా॒ సఖా॑యమబ్రవీత్ . జహా॑కో అ॒స్మదీ॑షతే .
 యస్తి॒త్యాజ॑ సఖి॒విద॒ꣳ॒ సఖా॑యం . న తస్య॑ వా॒చ్యపి॑ భా॒గో అ॑స్తి .
 యదీꣳ॑ శృ॒ణోత్య॒లకꣳ॑ శృణోతి .. 0. 1. 3. 8..

9 న హి ప్ర॒వేద॑ సుకృ॒తస్య॒ పంథా॒మితి॑ . ఋ॒తురృ॑తునా ను॒ద్యమా॑నః .
 విన॑నాదా॒భిధా॑వః . షష్టిశ్చ త్రిꣳశ॑కా వ॒ల్గాః . శు॒క్లకృ॑ష్ణౌ చ॒
 షాష్టి॑కౌ . సా॒రా॒గ॒వ॒స్త్రైర్జ॒రద॑క్షః . వ॒సం॒తో వసు॑భిస్స॒హ
 . సం॒వ॒థ్స॒రస్య॑ సవి॒తుః . ప్రై॒ష॒కృత్ప్ర॑థ॒మః స్మృ॑తః .
 అ॒మూనా॒దయ॑తేత్య॒న్యాన్ .. 0. 1. 3. 9..

10 అ॒మూగ్శ్చ॑ పరి॒రక్ష॑తః . ఏ॒తా వా॒చః ప్ర॑యుజ్యం॒తే . యత్రైత॑దుప॒దృశ్య॑తే
 . ఏ॒తదే॒వ వి॑జానీ॒యాత్ . ప్ర॒మాణం॑ కాల॒పర్య॑యే . వి॒శే॒ష॒ణం తు॑ వక్ష్యా॒మః .
 ఋ॒తూనాం᳚ తన్ని॒బోధ॑త . శుక్లవాసా॑ రుద్ర॒గణః . గ్రీ॒ష్మేణా॑ఽఽవర్త॒తే స॑హ .
 ని॒జహ॑న్పృథి॑వీꣳ స॒ర్వాం .. 0. 1. 3. 10..

11 జ్యో॒తిషా᳚ఽప్రతి॒ఖ్యేన॑ సః . వి॒శ్వ॒రూ॒పాణి॑ వాసా॒ꣳ॒సి . ఆ॒ది॒త్యానాం᳚
 ని॒బోధ॑త . సంవథ్సరీణం॑ కర్మ॒ఫలం . వర్షాభిర్ద॑దతా॒ꣳ॒ సహ . అదుఃఖో॑
 దుఃఖచ॑క్షురి॒వ . తద్మా॑ పీత ఇవ॒ దృశ్య॑తే . శీతేనా᳚వ్యథ॑యన్ని॒వ .
 రు॒రుద॑క్ష ఇవ॒ దృశ్య॑తే . హ్లాదయతే᳚ జ్వల॑తశ్చై॒వ . శా॒మ్యత॑శ్చాస్య॒
 చక్షు॑షీ . యా వై ప్రజా భ్ర॑2ꣳశ్యం॒తే . సంవథ్సరాత్తా భ్ర॑2ꣳశ్యం॒తే . యాః॒
 ప్రతి॑తిష్ఠం॒తి . సంవథ్సరే తాః ప్రతి॑తిష్ఠం॒తి . వ॒ర్॒షాభ్య॑ ఇత్య॒ర్థః ..

 0. 1. 3. 11.. శృ॒ణో॒త్య॒న్యాన్స॒ర్వామే॒వ షట్చ॑ .. 3..

12 అక్షి॑దుః॒ఖోత్థి॑తస్యై॒వ . వి॒ప్రస॑న్నే క॒నీని॑కే . ఆంక్తే చాద్గ॑ణం నా॒స్తి .
 ఋ॒భూణాం᳚ తన్ని॒బోధ॑త . క॒న॒కా॒భాని॑ వాసా॒ꣳ॒సి . అ॒హతా॑ని ని॒బోధ॑త
 . అన్నమశ్నీత॑ మృజ్మీ॒త . అ॒హం వో॑ జీవ॒నప్ర॑దః . ఏ॒తా వా॒చః ప్ర॑యుజ్యం॒తే .
 శ॒రద్య॑త్రోప॒దృశ్య॑తే .. 0. 1. 4. 12..

13 అభిధూన్వంతోఽభిఘ్నం॑త ఇ॒వ . వా॒తవం॑తో మ॒రుద్గ॑ణాః . అముతో జేతుమిషుము॑ఖమి॒వ
 . సన్నద్ధాస్సహ ద॑దృశే॒ హ . అపధ్వస్తైర్వస్తివ॑ర్ణైరి॒వ . వి॒శి॒ఖాసః॑
 కప॒ర్దినః . అక్రుద్ధస్య యోథ్స్య॑మాన॒స్య . క్రు॒ద్ధస్యే॑వ॒ లోహి॑నీ . హేమతశ్చక్షు॑షీ
 వి॒ద్యాత్ . అ॒క్ష్ణయోః᳚, క్షిప॒ణోరి॑వ .. 0. 1. 4. 13..

14 దుర్భిక్షం దేవ॑లోకే॒షు . మ॒నూనా॑ముద॒కం గృ॑హే . ఏ॒తా వా॒చః
 ప్ర॑వదం॒తీః . వై॒ద్యుతో॑ యాంతి॒ శైశి॑రీః . తా అ॒గ్నిః పవ॑మానా॒ అన్వై᳚క్షత
 . ఇ॒హ జీ॑వి॒కామప॑రిపశ్యన్ . తస్యై॒షా భవ॑తి . ఇ॒హేహ వ॑స్స్వత॒పసః .
 మరు॑త॒స్సూర్య॑త్వచః . శర్మ॑ స॒ప్రథా॒ ఆవృ॑ణే .. 0. 1. 4. 14.. దృశ్య॑త
 ఇ॒వాఽఽవృ॑ణే .. 4..

15 అతి॑తా॒మ్రాణి॑ వాసా॒ꣳ॒సి . అ॒ష్టివ॑జ్రిశ॒తఘ్ని॑ చ . విశ్వే దేవా
 విప్ర॑హరం॒తి . అ॒గ్నిజి॑హ్వా అ॒సశ్చ॑త . నైవ దేవో॑ న మ॒ర్త్యః . న రాజా వ॑రుణో॒
 విభుః . నాగ్నిర్నేంద్రో న ప॑వమా॒నః . మా॒తృక్క॑చ్చన॒ విద్య॑తే . ది॒వ్యస్యైకా॒
 ధను॑రార్త్నిః . పృ॒థి॒వ్యామప॑రా శ్రి॒తా .. 0. 1. 5. 15..

16 తస్యేంద్రో వమ్రి॑రూపే॒ణ . ధ॒నుర్జ్యా॑మఛి॒నథ్స్వ॑యం . తదిం॑ద్ర॒ధను॑రిత్య॒జ్యం .
 అ॒భ్రవ॑ర్ణేషు॒ చక్ష॑తే . ఏతదేవ శంయోర్బార్హ॑స్పత్య॒స్య . ఏ॒తద్రు॑ద్రస్య॒ ధనుః
 . రు॒ద్రస్య॑ త్వేవ॒ ధను॑రార్త్నిః . శిర॒ ఉత్పి॑పేష . స ప్ర॑వ॒ర్గ్యో॑ఽభవత్ .
 తస్మా॒ద్యస్సప్ర॑వ॒ర్గ్యేణ॑ య॒జ్ఞేన॒ యజ॑తే . రు॒ద్రస్య॒ స శిరః॒ ప్రతి॑దధాతి
 . నైనꣳ॑ రు॒ద్ర ఆరు॑కో భవతి . య ఏ॒వం వేద॑ .. 0. 1. 5. 16.. శ్రి॒తా యజ॑తే॒
 త్రీణి॑ చ .. 5..

17 అ॒త్యూ॒ర్ధ్వా॒క్షోఽతి॑రశ్చాత్ . శిశి॑రః ప్ర॒దృశ్య॑తే . నైవ రూపం న॑
 వాసా॒ꣳ॒సి . న చక్షుః॑ ప్రతి॒దృశ్య॑తే . అ॒న్యోన్యం॒ తు న॑ హి2ꣳస్రా॒తః .
 స॒తస్త॑ద్దేవ॒లక్ష॑ణం . లోహితోఽక్ష్ణి శా॑రశీ॒ర్॒ష్ణిః . సూ॒ర్యస్యో॑దయ॒నం
 ప్ర॑తి . త్వం కరోషి॑న్యంజ॒లికాం . త్వం॒ కరో॑షి ని॒జాను॑కాం .. 0. 1. 6. 17..

18 నిజానుకా మే᳚న్యంజ॒లికా . అమీ వాచముపాస॑తామి॒తి . తస్మై సర్వ ఋతవో॑ నమం॒తే .
 మర్యాదాకరత్వాత్ప్ర॑పురో॒ధాం . బ్రాహ్మణ॑ ఆప్నో॒తి . య ఏ॑వం వే॒ద . స ఖలు సంవథ్సర
 ఏతైస్సేనానీ॑భిస్స॒హ . ఇంద్రాయ సర్వాన్కామాన॑భివ॒హతి . స ద్ర॒ప్సః . తస్యై॒షా
 భవ॑తి .. 0. 1. 6. 18..

19 అవ॑ద్ర॒ప్సో అꣳ॑శు॒మతీ॑మతిష్ఠత్ . ఇ॒యా॒నః కృ॒ష్ణో ద॒శభిః॑
 స॒హస్రైః᳚ . ఆవ॒ర్తమింద్రః॒ శచ్యా॒ ధమం॑తం . ఉపస్నుహి తం నృమణామథ॑ద్రామి॒తి .
 ఏతయైవేంద్రః సలావృ॑క్యా స॒హ . అసురాన్ప॑రివృ॒శ్చతి . పృథి॑వ్య॒ꣳ॒శుమ॑తీ
 . తామ॒న్వవ॑స్థితః సంవథ్స॒రో ది॒వం చ॑ . నైవం విదుషాఽఽచార్యాం᳚తేవా॒సినౌ .
 అన్యోన్యస్మై᳚ ద్రుహ్యా॒తాం . యో ద్రు॒హ్యతి . భ్రశ్యతే స్వ॑ర్గాల్లో॒కాత్ . ఇత్యృతుమం॑డలా॒ని
 . సూర్యమండలా᳚న్యాఖ్యా॒యికాః . అత ఊర్ధ్వꣳ స॑నిర్వ॒చనాః .. 0. 1. 6. 19.. ని॒
 జాను॑కాం॒ భవ॑తి ద్రుహ్యా॒తాం పంచ॑ చ .. 6..

20 ఆరోగో భ్రాజః పటరః॑ పతం॒గః . స్వర్ణరో జ్యోతిషీమాన్॑ విభా॒సః . తే అస్మై
 సర్వే దివమా॑తపం॒తి . ఊర్జం దుహానా అనపస్ఫురం॑త ఇ॒తి . కశ్య॑పోఽష్ట॒మః . స
 మహామేరుం న॑ జహా॒తి . తస్యై॒షా భవ॑తి . యత్తే॒ శిల్పం॑ కశ్యప రోచ॒నావ॑త్ .
 ఇం॒ద్రి॒యావ॑త్పుష్క॒లం చి॒త్రభా॑ను . యస్మిం॒థ్సూర్యా॒ అర్పి॑తాస్స॒ప్త సా॒కం ..

 0. 1. 7. 20..

21 తస్మిన్రాజానమధివిశ్రయే॑మమి॒తి . తే అస్మై సర్వే కశ్యపాజ్జ్యోతి॑ర్లభం॒తే . తాంథ్సోమః
 కశ్యపాదధి॑ నిర్ధ॒మతి . భ్రస్తాకర్మకృ॑దివై॒వం . ప్రాణో జీవానీంద్రియ॑జీవా॒ని .
 సప్త శీర్ష॑ణ్యాః ప్రా॒ణాః . సూర్యా ఇ॑త్యాచా॒ర్యాః . అపశ్యమహమేతాంథ్సప్త సూ᳚ర్యాని॒తి .
 పంచకర్ణో॑ వాథ్స్యా॒యనః . సప్తకర్ణ॑శ్చ ప్లా॒క్షిః .. 0. 1. 7. 21..

 See the note below about placing th before sapta

22 ఆనుశ్రవిక ఏవ నౌ కశ్య॑ప ఇ॒తి . ఉభౌ॑ వేద॒యితే . న హి శేకుమివ మహామే॑రుం
 గం॒తుం . అపశ్యమహమేతథ్సూర్యమండలం పరివ॑ర్తమా॒నం . గా॒ర్గ్యః ప్రా॑ణత్రా॒తః
 . గచ్ఛంత మ॑హామే॒రుం . ఏకం॑ చాజ॒హతం . భ్రాజపటరపతం॑గా ని॒హనే .
 తిష్ఠన్నా॑తపం॒తి . తస్మా॑ది॒హ తప్త్రి॑తపాః .. 0. 1. 7. 22..

23 అ॒ముత్రే॒తరే . తస్మా॑ది॒హాతప్త్రి॑తపాః . తేషా॑మేషా॒ భవ॑తి . స॒ప్త సూర్యా॒
 దివ॒మను॒ప్రవి॑ష్టాః . తాన॒న్వేతి॑ ప॒థిభి॑ర్దక్షి॒ణావాన్॑ . తే అస్మై సర్వే
 ఘృతమా॑తపం॒తి . ఊర్జం దుహానా అనపస్ఫురం॑త ఇ॒తి . సప్తర్త్విజస్సూర్యా ఇ॑త్యాచా॒ర్యాః .
 తేషా॑మేషా॒ భవ॑తి . స॒ప్త దిశో॒ నానా॑సూర్యాః .. 0. 1. 7. 23..

24 స॒ప్త హోతా॑ర ఋ॒త్విజః॑ . దేవా ఆదిత్యా॑ యే స॒ప్త . తేభిః సోమాభీరక్ష॑ణ ఇ॒తి
 . తద॑ప్యామ్నా॒యః . దిగ్భ్రాజ ఋతూ᳚న్ కరో॒తి . ఏత॑యైవా॒వృతా సహస్రసూర్యతాయా ఇతి
 వై॑శంపా॒యనః . తస్యై॒షా భవ॑తి . యద్ద్యావ॑ ఇంద్ర తే శ॒తꣳశ॒తం భూమీః᳚ .
 ఉ॒త స్యుః . నత్వా॑ వజ్రింథ్స॒హస్ర॒ꣳ॒ సూర్యాః᳚ .. 0. 1. 7. 24..

25 అనునజాతమష్ట రోద॑సీ ఇ॒తి . నానాలింగత్వాదృతూనాం నానా॑సూర్య॒త్వం . అష్టౌ
 తు వ్యవసి॑తా ఇ॒తి . సూర్యమండలాన్యష్టా॑త ఊ॒ర్ధ్వం . తేషా॑మేషా॒ భవ॑తి .
 చి॒త్రం దే॒వానా॒ముద॑గా॒దనీ॑కం . చక్షు॑ర్మి॒త్రస్య॒ వరు॑ణస్యా॒గ్నేః . ఆప్రా॒
 ద్యావా॑పృథి॒వీ అం॒తరి॑క్షం . సూర్య ఆత్మా జగతస్తస్థు॑షశ్చే॒తి .. 0. 1. 7. 25..

 సా॒కం ప్లా॒క్షిస్తప్త్రి॑తపా॒ నానా॑సూర్యాః॒ సూర్యా॒ నవ॑ చ .. 7..

26 క్వేదమభ్ర॑న్నివి॒శతే . క్వాయꣳ॑ సంవథ్స॒రో మి॑థః . క్వాహః క్వేయందే॑వ రా॒త్రీ
 . క్వ మాసా ఋ॑తవః॒ శ్రితాః . అర్ధమాసా॑ ముహూ॒ర్తాః . నిమేషాస్త్రు॑టిభి॒స్సహ . క్వేమా
 ఆపో ని॑విశం॒తే . య॒దీతో॑ యాంతి॒ సంప్ర॑తి . కాలా అప్సు ని॑విశం॒తే . ఆ॒పస్సూర్యే॑
 స॒మాహి॑తాః .. 0. 1. 8. 26..

27 అభ్రా᳚ణ్య॒పః ప్ర॑పద్యం॒తే . వి॒ద్యుథ్సూర్యే॑ స॒మాహి॑తా . అనవర్ణే ఇ॑మే భూ॒మీ .
 ఇ॒యం చా॑సౌ చ॒ రోద॑సీ . కి2ꣳస్విదత్రాంత॑రా భూ॒తం . యే॒నేమే వి॑ధృతే॒ ఉభే
 . వి॒ష్ణునా॑ విధృ॑తే భూ॒మీ . ఇ॒తి వ॑థ్సస్య॒ వేద॑నా . ఇరా॑వతీ ధేను॒మతీ॒
 హి భూ॒తం . సూ॒య॒వ॒సినీ॒ మను॑షే దశ॒స్యే᳚ .. 0. 1. 8. 27..

28 వ్య॑ష్టభ్నా॒ద్రోద॑సీ॒ విష్ణ॑వే॒తే . దా॒ధర్థ॑ పృథి॒వీమ॒భితో॑ మ॒యూఖైః᳚
 . కింతద్విష్ణోర్బ॑లమా॒హుః . కా॒ దీప్తిః॑ కిం ప॒రాయ॑ణం . ఏకో॑ య॒ద్ధార॑యద్దే॒వః
 . రే॒జతీ॑ రోద॒సీ ఉ॑భే . వాతాద్విష్ణోర్బ॑లమా॒హుః . అ॒క్షరా᳚ద్దీప్తి॒రుచ్య॑తే .
 త్రి॒పదా॒ద్ధార॑యద్దే॒వః . యద్విష్ణో॑రేక॒ముత్త॑మం .. 0. 1. 8. 28..

29 అ॒గ్నయో॑ వాయ॑వశ్చై॒వ . ఏ॒తద॑స్య ప॒రాయ॑ణం . పృచ్ఛామి త్వా ప॑రం మృ॒త్యుం
 . అ॒వమం॑ మధ్య॒మంచ॑తుం . లో॒కంచ॒ పుణ్య॑పాపా॒నాం . ఏ॒తత్పృ॑చ్ఛామి॒
 సంప్ర॑తి . అ॒ముమా॑హుః ప॑రం మృ॒త్యుం . ప॒వమా॑నం తు॒ మధ్య॑మం . అ॒గ్నిరే॒వావ॑మో
 మృ॒త్యుః . చం॒ద్రమా᳚శ్చతు॒రుచ్య॑తే .. 0. 1. 8. 29..

30 అ॒నా॒భో॒గాః ప॑రం మృ॒త్యుం . పా॒పాస్సం॑యంతి॒ సర్వ॑దా . ఆభోగాస్త్వేవ॑
 సంయం॒తి . య॒త్ర పు॑ణ్యకృ॒తో జ॑నాః . తతో॑ మ॒ధ్యమ॑మాయం॒తి . చ॒తుమ॑గ్నిం
 చ॒ సంప్ర॑తి . పృచ్ఛామి త్వా॑ పాప॒కృతః . య॒త్ర యా॑తయ॒తే య॑మః . త్వం
 నస్తద్బ్రహ్మ॑న్ ప్రబ్రూ॒హి . య॒ది వే᳚త్థాస॒తో గృ॑హాన్ .. 0. 1. 8. 30..

31 క॒శ్యపా॑దుది॑తాస్సూ॒ర్యాః . పా॒పాన్ని॑ర్ఘ్నంతి॒ సర్వ॑దా . రోదస్యోరంత॑ర్దేశే॒షు .
 తత్ర న్యస్యంతే॑ వాస॒వైః . తేఽశరీరాః ప్ర॑పద్యం॒తే . య॒థాఽపు॑ణ్యస్య॒ కర్మ॑ణః .
 అపా᳚ణ్య॒పాద॑కేశా॒సః . త॒త్ర తే॑ఽయోని॒జా జ॑నాః . మృత్వా పునర్మృత్యుమా॑పద్యం॒తే
 . అ॒ద్యమా॑నాస్స్వ॒కర్మ॑భిః .. 0. 1. 8. 31..

32 ఆశాతికాః క్రిమ॑య ఇ॒వ . తతః పూయంతే॑ వాస॒వైః . అపై॑తం మృ॒త్యుం జ॑యతి
 . య ఏ॒వం వేద॑ . స ఖల్వైవం॑ విద్బ్రా॒హ్మణః . దీ॒ర్ఘశ్రు॑త్తమో॒ భవ॑తి .
 కశ్య॑ప॒స్యాతి॑థి॒స్సిద్ధగ॑మన॒స్సిద్ధాగ॑మనః . తస్యై॒షా భవ॑తి . ఆ
 యస్మిం᳚థ్స॒ప్త వా॑స॒వాః . రోహం॑తి పూ॒ర్వ్యా॑ రుహః॑ .. 0. 1. 8. 32..

33 ఋషి॑ర్హ దీర్ఘ॒శ్రుత్త॑మః . ఇంద్రస్య ఘర్మో అతి॑థిరి॒తి . కశ్యపః పశ్య॑కో
 భ॒వతి . యథ్సర్వం పరిపశ్యతీ॑తి సౌ॒క్ష్మ్యాత్ . అథాగ్నే॑రష్టపు॑రుష॒స్య . తస్యై॒షా
 భవ॑తి . అగ్నే॒ నయ॑ సు॒పథా॑ రా॒యే అ॒స్మాన్ . విశ్వా॑ని దేవ వ॒యునా॑ని వి॒ద్వాన్
 . యు॒యో॒ధ్య॑స్మజ్జు॑హురా॒ణమేనః॑ . భూయిష్ఠాంతే నమ ఉక్తిం వి॑ధేమే॒తి .. 0. 1. 8. 33.. స॒మాహి॑తా దశ॒స్యే॑ ఉత్త॑మ॒ముచ్య॑తే గృహాంథ్స్వ॒కర్మ॑భిః పూ॒ర్వ్యా॑
 రుహ॑ ఇ॒తి .. 8..

34 అగ్నిశ్చ జాత॑వేదా॒శ్చ . సహోజా అ॑జిరా॒ప్రభుః . వైశ్వానరో న॑ర్యాపా॒శ్చ .
 పం॒క్తిరా॑ధాశ్చ॒ సప్త॑మః . విసర్పేవాఽష్ట॑మోఽగ్నీ॒నాం . ఏతేఽష్టౌ వసవః,
 క్షి॑తా ఇ॒తి . యథర్త్వేవాగ్నేరర్చిర్వర్ణ॑విశే॒షాః . నీలార్చిశ్చ పీతకా᳚ర్చిశ్చే॒తి .
 అథ వాయోరేకాదశపురుషస్యైకాదశ॑స్త్రీక॒స్య . ప్రభ్రాజమానా వ్య॑వదా॒తాః .. 0. 1. 9. 34..

35 యాశ్చ వాసు॑కివై॒ద్యుతాః . రజతాః పరు॑షాః శ్యా॒మాః . కపిలా అ॑తిలో॒హితాః . ఊర్ధ్వా
 అవప॑తంతా॒శ్చ . వైద్యుత ఇ॑త్యేకా॒దశ . నైనం వైద్యుతో॑ హిన॒స్తి . య ఏ॑వం
 వే॒ద . స హోవాచ వ్యాసః పా॑రాశ॒ర్యః . విద్యుద్వధమేవాహం మృత్యుమై᳚చ్ఛమి॒తి .
 న త్వకా॑మꣳ హం॒తి .. 0. 1. 9. 35..

36 య ఏ॑వం వే॒ద . అథ గం॑ధర్వ॒గణాః . స్వాన॒భ్రాట్ . అంఘా॑రి॒ర్బంభా॑రిః
 . హస్త॒స్సుహ॑స్తః . కృశా॑నుర్వి॒శ్వావ॑సుః . మూర్ధన్వాంథ్సూ᳚ర్యవ॒ర్చాః .
 కృతిరిత్యేకాదశ గం॑ధర్వ॒గణాః . దేవాశ్చ మ॑హాదే॒వాః . రశ్మయశ్చ దేవా॑
 గర॒గిరః .. 0. 1. 9. 36..

37 నైనం గరో॑ హిన॒స్తి . య ఏ॑వం వే॒ద . గౌ॒రీమి॑మాయ సలి॒లాని॒ తక్ష॑తీ
 . ఏక॑పదీ ద్వి॒పదీ॒ సా చతు॑ష్పదీ . అ॒ష్టాప॑దీ॒ నవ॑పదీ బభూ॒వుషీ᳚ .
 సహస్రాక్షరా పరమే వ్యో॑మన్ని॒తి . వాచో॑ విశే॒షణం . అథ నిగద॑వ్యాఖ్యా॒తాః .
 తాననుక్ర॑మిష్యా॒మః . వ॒రాహవ॑స్స్వత॒పసః .. 0. 1. 9. 37..

38 వి॒ద్యున్మ॑హసో॒ ధూప॑యః . శ్వాపయో గృహమేధా᳚శ్చేత్యే॒తే . యే॒
 చేమేఽశి॑మివి॒ద్విషః . పర్జన్యాస్సప్త పృథివీమభివ॑ర్షం॒తి . వృష్టి॑భిరి॒తి .
 ఏతయైవ విభక్తివి॑పరీ॒తాః . స॒ప్తభి॒ర్వాతై॑రుదీ॒రితాః . అమూన్ లోకానభివ॑ర్షం॒తి .
 తేషా॑మేషా॒ భవ॑తి . స॒మా॒నమే॒తదుద॑కం .. 0. 1. 9. 38..

39 ఉ॒చ్చైత్య॑వ॒చాహ॑భిః . భూమిం॑ ప॒ర్జన్యా॒ జిన్వం॑తి . దివం జిన్వంత్యగ్న॑య ఇ॒తి
 . యదక్ష॑రం భూ॒తకృ॑తం . విశ్వే॑ దేవా ఉ॒పాస॑తే . మ॒హర్షి॑మస్య గో॒ప్తారం᳚
 . జ॒మద॑గ్ని॒మకు॑ర్వత . జ॒మద॑గ్ని॒రాప్యా॑యతే . ఛందో॑భిశ్చతురుత్త॒రైః .
 రాజ్ఞ॒స్సోమ॑స్య తృ॒ప్తాసః॑ .. 0. 1. 9. 39..

40 బ్రహ్మ॑ణా వీ॒ర్యా॑వతా . శి॒వా నః॑ ప్ర॒దిశో॒ దిశః॑ . తచ్ఛం॒యోరావృ॑ణీమహే
 . గా॒తుం య॒జ్ఞాయ॑ . గా॒తుం య॒జ్ఞప॑తయే . దైవీ᳚స్వ॒స్తిర॑స్తు నః .
 స్వ॒స్తిర్మాను॑షేభ్యః . ఊ॒ర్ధ్వం జి॑గాతు భేష॒జం . శన్నో॑ అస్తు ద్వి॒పదే᳚ . శం
 చతు॑ష్పదే . సోమపా3 అసోమపా3 ఇతి నిగద॑వ్యాఖ్యా॒తాః .. 0. 1. 9. 40.. వ్య॒వ॒దా॒తా
 హం॒తి గ॑ర॒గిరస్త॒పస ఉద॑కం తృ॒ప్తాస॒శ్చతు॑ష్పద॒ ఏకం॑ చ .. 9..

41 స॒హ॒స్ర॒వృది॑యం భూ॒మిః . ప॒రం వ్యో॑మ స॒హస్ర॑వృత్ . అ॒శ్వినా॑ భుజ్యూ॑
 నాస॒త్యా . వి॒శ్వస్య॑ జగ॒తస్ప॑తీ . జాయా భూమిః ప॑తిర్వ్యో॒మ . మి॒థునం॑తా
 అ॒తుర్య॑థుః . పుత్రో బృహస్ప॑తీ రు॒ద్రః . స॒రమా॑ ఇతి॑ స్త్రీపు॒మం . శు॒క్రం
 వా॑మ॒న్యద్య॑జ॒తం వా॑మ॒న్యత్ . విషు॑రూపే॒ అహ॑నీ॒ ద్యౌరి॑వ స్థః .. 0. 1. 10. 41..

42 విశ్వా॒ హి మా॒యా అవ॑థః స్వధావంతౌ . భ॒ద్రా వాం᳚ పూషణావి॒హ రా॒తిర॑స్తు .
 వాసా᳚త్యౌ చి॒త్రౌ జగ॑తో ని॒ధానౌ᳚ . ద్యావా॑భూమీ చ॒రథః॑ స॒ꣳ॒ సఖా॑యౌ
 . తావ॒శ్వినా॑ రా॒సభా᳚శ్వా॒ హవం॑ మే . శు॒భ॒స్ప॒తీ॒ ఆ॒గతꣳ॑ సూ॒ర్యయా॑
 స॒హ . త్యుగ్రో॑హ భు॒జ్యుమ॑శ్వినోదమే॒ఘే . ర॒యిన్న కశ్చి॑న్మమృ॒వాం 2 అవా॑హాః .
 తమూ॑హథుర్నౌ॒భిరా᳚త్మ॒న్వతీ॑భిః . అం॒త॒రి॒క్ష॒ప్రుడ్భి॒రపో॑దకాభిః .. 0. 1. 10. 42..

43 తి॒స్రః, క్షప॒స్త్రిరహా॑ఽతి॒వ్రజ॑ద్భిః . నాస॑త్యా భు॒జ్యుమూ॑హథుః
 పతం॒గైః . స॒ము॒ద్రస్య॒ ధన్వ॑న్నా॒ర్ద్రస్య॑ పా॒రే . త్రి॒భీరథైః᳚
 శ॒తప॑ద్భిః॒ షడ॑శ్వైః . స॒వి॒తారం॒ విత॑న్వంతం . అను॑బధ్నాతి శాంబ॒రః .
 ఆపపూరుషంబ॑రశ్చై॒వ . స॒వితా॑ఽరేప॒సో॑ భవత్ . త్యꣳ సుతృప్తం వి॑దిత్వై॒వ
 . బ॒హుసో॑మ గి॒రం వ॑శీ .. 0. 1. 10. 43..

44 అన్వేతి తుగ్రో వ॑క్రియాం॒తం . ఆయసూయాంథ్సోమ॑తృప్సు॒షు . స సంగ్రామస్తమో᳚ద్యోఽత్యో॒తః
 . వాచో గాః పి॑పాతి॒ తత్ . స తద్గోభిస్స్తవా᳚ఽత్యేత్య॒న్యే . ర॒క్షసా॑ఽనన్వి॒తాశ్చ॑
 యే . అ॒న్వేతి॒ పరి॑వృత్యా॒స్తః . ఏ॒వమే॒తౌ స్థో॑ అశ్వినా . తే ఏ॒తే ద్యుః॑పృథి॒వ్యోః
 . అహ॑రహ॒ర్గర్భం॑దధాథే .. 0. 1. 10. 44..

45 తయో॑రే॒తౌ వ॒థ్సావ॑హోరా॒త్రే . పృ॒థి॒వ్యా అహః॑ . ది॒వో రాత్రిః॑
 . తా అవి॑సృష్టౌ . దంప॑తీ ఏ॒వ భ॑వతః . తయో॑రే॒తౌ వ॒థ్సౌ .
 అ॒గ్నిశ్చా॑ది॒త్యశ్చ॑ . రా॒త్రేర్వ॒థ్సః . శ్వే॒త ఆ॑ది॒త్యః . అహ్నో॒ఽగ్నిః .. 0. 1. 10. 45..

46 తా॒మ్రో అ॑రు॒ణః . తా అవి॑సృష్టౌ . దంప॑తీ ఏ॒వ భ॑వతః . తయో॑రే॒తౌ వ॒థ్సౌ
 . వృ॒త్రశ్చ॑ వైద్యు॒తశ్చ॑ . అ॒గ్నేర్వృ॒త్రః . వై॒ద్యుత॑ ఆది॒త్యస్య॑ . తా
 అవి॑సృష్టౌ . దంప॑తీ ఏ॒వ భ॑వతః . తయో॑రే॒తౌ వ॒థ్సౌ .. 0. 1. 10. 46..

47 ఉ॒ష్మా చ॑ నీహా॒రశ్చ॑ . వృ॒త్రస్యో॒ష్మా . వై॒ద్యు॒తస్య॑ నీహా॒రః . తౌ
 తావే॒వ ప్రతి॑పద్యేతే . సేయꣳ రాత్రీ॑ గ॒ర్భిణీ॑ పు॒త్రేణ॒ సంవ॑సతి . తస్యా॒
 వా ఏ॒తదు॒ల్బణం᳚ . యద్రాత్రౌ॑ ర॒శ్మయః॑ . యథా॒ గోర్గ॒ర్భిణ్యా॑ ఉ॒ల్బణం᳚ .
 ఏ॒వమే॒తస్యా॑ ఉ॒ల్బణం᳚ . ప్రజయిష్ణుః ప్రజయా చ పశుభి॑శ్చ భ॒వతి . య ఏ॑వం
 వే॒ద . ఏతముద్యంతమపియం॑తం చే॒తి . ఆదిత్యః పుణ్య॑స్య వ॒థ్సః . అథ పవి॑త్రాంగి॒రసః
 .. 0. 1. 10. 47.. స్థోఽపో॑దకాభిర్వశీ దధాథే అ॒గ్నిస్తయో॑రే॒తౌ వ॒థ్సౌ భ॒వతి
 చ॒త్వారి॑ చ .. 10..

48 ప॒విత్ర॑వంతః॒ పరి॒వాజ॒మాస॑తే . పి॒తైషాం᳚ ప్ర॒త్నో అ॒భిర॑క్షతి వ్ర॒తం
 . మ॒హస్స॑ము॒ద్రం వరు॑ణస్తి॒రోద॑ధే . ధీరా॑ ఇచ్ఛేకు॒ర్ధరు॑ణేష్వా॒రభం᳚ .
 ప॒విత్రం॑ తే॒ విత॑తం॒ బ్రహ్మ॑ణ॒స్పతే᳚ . ప్రభు॒ర్గాత్రా॑ణి॒ పర్యే॑షి వి॒శ్వతః॑
 . అత॑ప్తతనూ॒ర్న తదా॒మో అ॑శ్నుతే . శృ॒తాస॒ ఇద్వహం॑త॒స్తథ్సమా॑శత . బ్ర॒హ్మా
 దే॒వానాం᳚ . అస॑తస్స॒ద్యే తత॑క్షుః .. 0. 1. 11. 48..

49 ఋష॑యస్స॒ప్తాత్రి॑శ్చ॒ యత్ . సర్వేఽత్రయో అ॑గస్త్య॒శ్చ . నక్ష॑త్రైః॒
 శంకృ॑తోఽవసన్ . అథ॑ సవితుః॒ శ్యావాశ్వ॒స్యావర్తి॑కామస్య . అ॒మీ య ఋక్షా॒
 నిహి॑తాస ఉ॒చ్చా . నక్తం॒ దదృ॑శ్రే॒ కుహ॑చి॒ద్దివే॑యుః . అద॑బ్ధాని॒ వరు॑ణస్య
 వ్ర॒తాని॑ . వి॒చా॒కశ॑చ్చం॒ద్రమా॒ నక్ష॑త్రమేతి . తథ్స॑వి॒తుర్వరే᳚ణ్యం .
 భర్గో॑ దే॒వస్య॑ ధీమహి .. 0. 1. 11. 49..

50 ధియో॒ యో నః॑ ప్రచో॒దయా᳚త్ . తథ్స॑వి॒తుర్వృ॑ణీమహే . వ॒యందే॒వస్య॒ భోజ॑నం
 . శ్రేష్ఠꣳ॑సర్వ॒ధాత॑మం . తురం॒ భగ॑స్య ధీమహి . అపా॑గూహత సవితా॒ తృభీన్॑
 . సర్వాం᳚ది॒వో అంధ॑సః . నక్తం॒తాన్య॑భవందృ॒శే . అస్థ్య॒స్థ్నా సంభ॑విష్యామః .
 నామ॒ నామై॒వ నా॒మ మే᳚ .. 0. 1. 11. 50..

51 నపుꣳస॑కం॒ పుమా॒గ్॒స్త్ర్య॑స్మి . స్థావ॑రోఽస్మ్యథ॒ జంగ॑మః .
 య॒జేఽయక్షి॒ యష్టా॒హే చ॑ . మయా॑ భూ॒తాన్య॑యక్షత . ప॒శవో॑ మమ॑ భూతా॒ని
 . అనూబంధ్యోఽస్మ్య॑హం వి॒భుః . స్త్రియ॑స్స॒తీః . తా ఉ॑ మే పు॒ꣳ॒స ఆ॑హుః .
 పశ్య॑దక్ష॒ణ్వాన్నవిచే॑తదం॒ధః . క॒విర్యః పు॒త్రస్స ఇ॒మా చి॑కేత .. 0. 1. 11. 51..

52 యస్తా వి॑జా॒నాథ్స॑వి॒తుః పి॒తా స॑త్ . అం॒ధో మణిమ॑విందత్ . తమ॑నంగులి॒రావ॑యత్
 . అ॒గ్రీ॒వః ప్రత్య॑ముంచత్ . తమజి॑హ్వా అ॒సశ్చ॑త . ఊర్ధ్వమూలమ॑వాక్ఛా॒ఖం .
 వృ॒క్షం యో॑ వేద॒ సంప్ర॑తి . న స జాతు జనః॑ శ్రద్ద॒ధ్యాత్ . మృ॒త్యుర్మా॑
 మార॒యాది॑తిః . హసితꣳ రుది॑తంగీ॒తం .. 0. 1. 11. 52..

53 వీణా॑పణవ॒లాసి॑తం . మృ॒తంజీ॒వం చ॑ యత్కిం॒చిత్ . అం॒గాని॑ స్నేవ॒
 విద్ధి॑ తత్ . అతృ॑ష్య॒గ్గ్॒స్తృష్య॑ ధ్యాయత్ . అ॒స్మాజ్జా॒తా మే॑ మిథూ॒ చరన్॑ .
 పుత్రో నిరృత్యా॑ వైదే॒హః . అ॒చేతా॑ యశ్చ॒ చేత॑నః . స॒ తం మణిమ॑విందత్ .
 సో॑ఽనంగులి॒రావ॑యత్ . సో॒ఽగ్రీ॒వః ప్రత్య॑ముంచత్ .. 0. 1. 11. 53..

54 సోఽజి॑హ్వో అ॒సశ్చ॑త . నైతమృషిం విదిత్వా నగ॑రం ప్ర॒విశేత్ . య॑ది ప్ర॒విశేత్
 . మి॒థౌ చరి॑త్వా ప్ర॒విశేత్ . తథ్సంభవ॑స్య వ్ర॒తం . ఆ॒తమ॑గ్నే ర॒థంతి॑ష్ఠ
 . ఏకా᳚శ్వమేక॒యోజ॑నం . ఏకచక్ర॑మేక॒ధురం . వా॒తధ్రా॑జిగ॒తిం వి॑భో . న॒
 రి॒ష్యతి॑ న వ్య॒థతే .. 0. 1. 11. 54..

55 నా॒స్యాక్షో॑ యాతు॒ సజ్జ॑తి . యచ్ఛ్వేతా᳚న్రోహి॑తాగ్శ్చా॒గ్నేః . ర॒థే
 యు॑క్త్వాఽధి॒తిష్ఠ॑తి . ఏకయా చ దశభిశ్చ॑ స్వభూ॒తే . ద్వాభ్యామిష్టయే
 విꣳ॑శత్యా॒ చ . తిసృభిశ్చ వహసే త్రిꣳ॑శతా॒ చ . నియుద్భిర్వాయవిహితా॑
 విముం॒చ .. 0. 1. 11. 55.. తత॑క్షుర్ధీమహి నా॒మ మే॑ చికేత గీ॒తం
 ప్రత్య॑ముంచద్వ్య॒థతే స॒ప్త చ॑ .. 11..

56 ఆత॑నుష్వ॒ ప్రత॑నుష్వ . ఉ॒ద్ధమాఽఽధ॑మ॒ సంధ॑మ . ఆదిత్యే చంద్ర॑వర్ణా॒నాం
 . గర్భ॒మాధే॑హి॒ యః పుమాన్॑ . ఇ॒తస్సి॒క్తꣳ సూర్య॑గతం . చం॒ద్రమ॑సే॒
 రసం॑కృధి . వారాదంజన॑యాగ్రే॒ఽగ్నిం . య ఏకో॑ రుద్ర॒ ఉచ్య॑తే .
 అ॒సం॒ఖ్యా॒తాస్స॑హస్రా॒ణి . స్మ॒ర్యతే॑ న చ॒ దృశ్య॑తే .. 0. 1. 12. 56..

57 ఏ॒వమే॒తన్ని॑బోధత . ఆమం॒ద్రైరిం॑ద్ర॒ హరి॑భిః . యా॒హి మ॒యూర॑రోమభిః .
 మా త్వా కేచిన్నియేమురి॑న్న పా॒శినః . ద॒ధ॒న్వేవ॒ తా ఇ॑హి . మా మం॒ద్రైరిం॑ద్ర॒
 హరి॑భిః . యా॒మి మ॒యూర॑రోమభిః . మా మా కేచిన్నియేమురి॑న్న పా॒శినః . ని॒ధ॒న్వేవ॒
 తాం 2 ఇ॑మి . అణుభిశ్చ మ॑హద్భి॒శ్చ .. 0. 1. 12. 57..

58 ని॒ఘృష్వై॑రస॒మాయు॑తైః . కాలైర్హరిత్వ॑మాప॒న్నైః . ఇంద్రాయా॑హి స॒హస్ర॑యుక్ .
 అ॒గ్నిర్వి॒భ్రాష్టి॑వసనః . వా॒యుః శ్వేత॑సికద్రు॒కః . సం॒వ॒థ్స॒రో వి॑షూ॒వర్ణైః᳚
 . నిత్యా॒స్తేఽనుచ॑రాస్త॒వ . సుబ్రహ్మణ్యోꣳ సుబ్రహ్మణ్యోꣳ సు॑బ్రహ్మ॒ణ్యోం .
 ఇంద్రాగచ్ఛ హరివ ఆగచ్ఛ మే॑ధాతి॒థేః . మేష వృషణశ్వ॑స్య మే॒నే .. 0. 1. 12. 58..

59 గౌరావస్కందిన్నహల్యా॑యై జా॒ర . కౌశికబ్రాహ్మణ గౌతమ॑బ్రువా॒ణ . అ॒రు॒ణాశ్వా॑
 ఇ॒హాగ॑తాః . వస॑వః పృథివి॒క్షితః॑ . అ॒ష్టౌ ది॒గ్వాస॑సో॒ఽగ్నయః॑ . అగ్నిశ్చ
 జాతవేదా᳚శ్చేత్యే॒తే . తామ్రాశ్వా᳚స్తామ్ర॒రథాః . తామ్రవర్ణా᳚స్తథా॒ఽసితాః . దండహస్తాః᳚
 ఖాద॒గ్దతః . ఇతో రుద్రాః᳚ పరాం॒గతాః .. 0. 1. 12. 59..

60 ఉక్త2ꣳ స్థానం ప్రమాణంచ॑ పుర॒ ఇత . బృహ॒స్పతి॑శ్చ సవి॒తా చ॑ .
 వి॒శ్వరూ॑పైరి॒హాగ॑తాం . రథే॑నోదక॒వర్త్మ॑నా . అ॒ప్సుషా॑ ఇతి॒ తద్ద్వ॑యోః .
 ఉక్తో వేషో॑ వాసా॒ꣳ॒సి చ . కాలావయవానామితః॑ ప్రతీ॒చ్యా . వాసాత్యా॑ ఇత్య॒శ్వినోః .
 కోఽన్తరిక్షే శబ్దంక॑రోతీ॒తి . వాసిష్ఠో రౌహిణో మీమాꣳ॑సాంచ॒క్రే . తస్యై॒షా
 భవ॑తి . వా॒శ్రేవ॑ వి॒ద్యుదితి॑ . బ్రహ్మ॑ణ ఉ॒దర॑ణమసి . బ్రహ్మ॑ణ ఉదీ॒రణ॑మసి
 . బ్రహ్మ॑ణ ఆ॒స్తర॑ణమసి . బ్రహ్మ॑ణ ఉప॒స్తర॑ణమసి .. 0. 1. 12. 60.. దృశ్య॑తే॒
 చ మే॒నే ప॑రాం॒గతాశ్చ॒క్రే షట్ చ॑ .. 12..

 ( అప॑క్రామత గర్భి॒ణ్యః॑ )

61 అ॒ష్టయో॑నీమ॒ష్టపు॑త్రాం . అ॒ష్టప॑త్నీమి॒మాం మహీం᳚ . అ॒హం వేద॒
   న మే॑ మృత్యుః . నచామృ॑త్యుర॒ఘాఽహ॑రత్ . అ॒ష్టయో᳚న్య॒ష్టపు॑త్రం
   . అ॒ష్టప॑ది॒దమం॒తరి॑క్షం . అ॒హం వేద॒ న మే॑ మృత్యుః .
   నచామృ॑త్యుర॒ఘాఽహ॑రత్ . అ॒ష్టయో॑నీమ॒ష్టపు॑త్రాం . అ॒ష్టప॑త్నీమ॒మూందివం᳚
   .. 0. 1. 13. 61..

62 అ॒హం వేద॒ న మే॑ మృత్యుః . నచామృ॑త్యుర॒ఘాఽఽహ॑రత్ . సు॒త్రామా॑ణం
   మ॒హీమూ॒షు . అది॑తి॒ర్ద్యౌరది॑తిరం॒తరి॑క్షం . అది॑తిర్మా॒తా స పి॒తా స పు॒త్రః .
   విశ్వే॑ దే॒వా అది॑తిః॒ పంచ॒జనాః᳚ . అది॑తిర్జా॒తమది॑తి॒ర్జని॑త్వం . అ॒ష్టౌ
   పు॒త్రాసో॒ అది॑తేః . యే జా॒తాస్త॒న్వః॑ పరి॑ . దే॒వాం 2 ఉప॑ప్రైథ్స॒ప్తభిః॑ ..

   0. 1. 13. 62..

63 ప॒రా॒ మా॒ర్తాం॒డమాస్య॑త్ . స॒ప్తభిః॑ పు॒త్రైరది॑తిః . ఉప॒ప్రైత్పూ॒ర్వ్యం॑ యుగం᳚
 . ప్ర॒జాయై॑ మృ॒త్యవే త॑త్ . ప॒రా॒ మా॒ర్తాం॒డమాభ॑ర॒దితి॑ . తాననుక్ర॑మిష్యా॒మః
 . మి॒త్రశ్చ॒ వరు॑ణశ్చ . ధా॒తా చా᳚ర్య॒మా చ॑ . అꣳశ॑శ్చ॒ భగ॑శ్చ
 . ఇంద్రశ్చ వివస్వాగ్॑శ్చేత్యే॒తే . హి॒ర॒ణ్య॒గ॒ర్భో హ॒ꣳ॒సః శు॑చి॒షత్
 . బ్రహ్మ॑జజ్ఞా॒నం తదిత్ప॒దమితి॑ . గ॒ర్భః ప్రా॑జాప॒త్యః . అథ॒ పురు॑షః
 స॒ప్తపురు॑షః .. 0. 1. 13. 63.. అ॒మూందివꣳ॑ స॒ప్తభి॑రే॒తే చ॒త్వారి॑ చ .. 13..

( య॒థా॒స్థా॒నం గ॑ర్భి॒ణ్యః॑ )

64 యోఽసౌ॑ త॒పన్ను॒దేతి॑ . స సర్వే॑షాం భూ॒తానాం᳚ ప్రా॒ణానా॒దాయో॒దేతి॑ . మా మే᳚
 ప్ర॒జాయా॒ మా ప॑శూ॒నాం . మా మమ॑ ప్రా॒ణానా॒దాయోద॑గాః . అ॒సౌ యో᳚ఽస్త॒మేతి॑ .
 స సర్వే॑షాం భూ॒తానాం᳚ ప్రా॒ణానా॒దాయా॒స్తమేతి॑ . మా మే᳚ ప్ర॒జాయా॒ మా ప॑శూ॒నాం .
 మా మమ॑ ప్రా॒ణానా॒దాయాఽస్తం॑గాః . అ॒సౌ య ఆ॒పూర్య॑తి . స సర్వే॑షాం భూ॒తానాం᳚
 ప్రా॒ణైరా॒పూర్య॑తి .. 0. 1. 14. 64..

65 మా మే᳚ ప్ర॒జాయా॒ మా ప॑శూ॒నాం . మా మమ॑ ప్రా॒ణైరా॒పూరి॑ష్ఠాః . అ॒సౌ
 యో॑ఽప॒క్షీయ॑తి . స సర్వే॑షాం భూ॒తానాం᳚ ప్రా॒ణైరప॑క్షీయతి . మా మే᳚ ప్ర॒జాయా॒
 మా ప॑శూ॒నాం . మా మమ॑ ప్రా॒ణైరప॑క్షేష్ఠాః . అ॒మూని॒ నక్ష॑త్రాణి . సర్వే॑షాం
 భూ॒తానాం᳚ ప్రా॒ణైరప॑ప్రసర్పంతి॒ చోథ్స॑ర్పంతి చ . మా మే᳚ ప్ర॒జాయా॒ మా ప॑శూ॒నాం
 . మా మమ॑ ప్రా॒ణైరప॑ప్రసృపత॒ మోథ్సృ॑పత .. 0. 1. 14. 65..

66 ఇ॒మే మాసా᳚శ్చార్ధమా॒సాశ్చ॑ . సర్వే॑షాం భూ॒తానాం᳚ ప్రా॒ణైరప॑ప్రసర్పంతి॒
 చోథ్స॑ర్పంతి చ . మా మే᳚ ప్ర॒జాయా॒ మా ప॑శూ॒నాం . మా మమ॑ ప్రా॒ణైరప॑ప్రసృపత॒
 మోథ్సృ॑పత . ఇ॒మ ఋ॒తవః॑ . సర్వే॑షాం భూ॒తానాం᳚ ప్రా॒ణైరప॑ప్రసర్పంతి॒
 చోథ్స॑ర్పంతి చ . మా మే᳚ ప్ర॒జాయా॒ మా ప॑శూ॒నాం . మా మమ॑ ప్రా॒ణైరప॑ప్రసృపత॒
 మోథ్సృ॑పత . అ॒యꣳ సం॑వథ్స॒రః . సర్వే॑షాం భూ॒తానాం᳚ ప్రా॒ణైరప॑ప్రసర్పతి॒
 చోథ్స॑ర్పతి చ .. 0. 1. 14. 66..

67 మా మే᳚ ప్ర॒జాయా॒ మా ప॑శూ॒నాం . మా మమ॑ ప్రా॒ణైరప॑ప్రసృప॒ మోథ్సృ॑ప
 . ఇ॒దమహః॑ . సర్వే॑షాం భూ॒తానాం᳚ ప్రా॒ణైరప॑ప్రసర్పతి॒ చోథ్స॑ర్పతి చ .
 మా మే᳚ ప్ర॒జాయా॒ మా ప॑శూ॒నాం . మా మమ॑ ప్రా॒ణైరప॑ప్రసృప॒ మోథ్సృ॑ప .
 ఇ॒యꣳరాత్రిః॑ . సర్వే॑షాం భూ॒తానాం᳚ ప్రా॒ణైరప॑ప్రసర్పతి॒ చోథ్స॑ర్పతి చ
 . మా మే᳚ ప్ర॒జాయా॒ మా ప॑శూ॒నాం . మా మమ॑ ప్రా॒ణైరప॑ప్రసృప॒ మోథ్సృ॑ప .
 ఓం భూర్భువ॒స్స్వః॑ . ఏతద్వో మిథునం మానో మిథు॑నꣳ రీ॒ఢ్వం .. 0. 1. 14. 67..

 ప్రా॒ణైరా॒పూర్య॑తి॒ మోథ్సృ॑పత॒ చోథ్స॑ర్పతి చ॒ మోథ్సృ॑ప॒ ద్వే చ॑ .. 14..

68 అథాదిత్యస్యాష్టపు॑రుష॒స్య . వసూనామాదిత్యానాగ్ స్థానే స్వతేజ॑సా భా॒ని .
 రుద్రాణామాదిత్యానాగ్ స్థానే స్వతేజ॑సా భా॒ని . ఆదిత్యానామాదిత్యానాగ్ స్థానే స్వతేజ॑సా భా॒ని .
 సతాꣳ॑సత్యా॒నాం . ఆదిత్యానాగ్ స్థానే స్వతేజ॑సా భా॒ని . అభిధూన్వతా॑మభి॒ఘ్నతాం .
 వాతవ॑తాం మ॒రుతాం . ఆదిత్యానాగ్ స్థానే స్వతేజ॑సా భా॒ని . ఋభూణామాదిత్యానాగ్ స్థానే
 స్వతేజ॑సా భా॒ని . విశ్వేషాం᳚దేవా॒నాం . ఆదిత్యానాగ్ స్థానే స్వతేజ॑సా భా॒ని .
 సంవథ్సర॑స్య స॒వితుః . ఆదిత్యస్య స్థానే స్వతేజ॑సా భా॒ని . ఓం భూర్భువ॒స్స్వః॑
 . రశ్మయో వో మిథునం మా నో మిథు॑నꣳ రీ॒ఢ్వం .. 0. 1. 15. 68.. ఋభూణామాదిత్యానాగ్
 స్థానే స్వతేజ॑సా భా॒ని షట్ చ॑ .. 15..

69 ఆరోగస్య స్థానే స్వతేజ॑సా భా॒ని . భ్రాజస్య స్థానే స్వతేజ॑సా భా॒ని . పటరస్య స్థానే
 స్వతేజ॑సా భా॒ని . పతంగస్య స్థానే స్వతేజ॑సా భా॒ని . స్వర్ణరస్య స్థానే స్వతేజ॑సా
 భా॒ని . జ్యోతిషీమతస్య స్థానే స్వతేజ॑సా భా॒ని . విభాసస్య స్థానే స్వతేజ॑సా భా॒ని
 . కశ్యపస్య స్థానే స్వతేజ॑సా భా॒ని . ఓం భూర్భువ॒స్స్వః॑ . ఆపో వో మిథునం మా నో
 మిథు॑నꣳ రీ॒ఢ్వం .. 0. 1. 16. 69.. ఆరోగస్య దశ॑ .. 16..

70 అథ వాయోరేకాదశపురుషస్యైకాదశ॑స్త్రీక॒స్య . ప్రభ్రాజమానానాꣳ రుద్రాణాగ్ స్థానే
 స్వతేజ॑సా భా॒ని . వ్యవదాతానాꣳ రుద్రాణాగ్ స్థానే స్వతేజ॑సా భా॒ని . వాసుకివైద్యుతానాꣳ
 రుద్రాణాగ్ స్థానే స్వతేజ॑సా భా॒ని . రజతానాꣳ రుద్రాణాగ్ స్థానే స్వతేజ॑సా భా॒ని .
 పరుషాణాꣳ రుద్రాణాగ్ స్థానే స్వతేజ॑సా భా॒ని . శ్యామానాꣳ రుద్రాణాగ్ స్థానే స్వతేజ॑సా
 భా॒ని . కపిలానాꣳ రుద్రాణాగ్ స్థానే స్వతేజ॑సా భా॒ని . అతిలోహితానాꣳ రుద్రాణాగ్ స్థానే
 స్వతేజ॑సా భా॒ని . ఊర్ధ్వానాꣳ రుద్రాణాగ్ స్థానే స్వతేజ॑సా భా॒ని .. 0. 1. 17. 70..

71 అవపతంతానాꣳ రుద్రాణాగ్ స్థానే స్వతేజ॑సా భా॒ని . వైద్యుతానాꣳ రుద్రాణాగ్
 స్థానే స్వతేజ॑సా భా॒ని . ప్రభ్రాజమానీనాꣳ రుద్రాణీనాగ్ స్థానే స్వతేజ॑సా భా॒ని .
 వ్యవదాతీనాꣳ రుద్రాణీనాగ్ స్థానే స్వతేజ॑సా భా॒ని . వాసుకివైద్యుతీనాꣳ రుద్రాణీనాగ్ స్థానే
 స్వతేజ॑సా భా॒ని . రజతానాꣳ రుద్రాణీనాగ్ స్థానే స్వతేజ॑సా భా॒ని . పరుషాణాꣳ
 రుద్రాణీనాగ్ స్థానే స్వతేజ॑సా భా॒ని . శ్యామానాꣳ రుద్రాణీనాగ్ స్థానే స్వతేజ॑సా భా॒ని
 . కపిలానాꣳ రుద్రాణీనాగ్ స్థానే స్వతేజ॑సా భా॒ని . అతిలోహితీనాꣳ రుద్రాణీనాగ్ స్థానే
 స్వతేజ॑సా భా॒ని . ఊర్ధ్వానాꣳ రుద్రాణీనాగ్ స్థానే స్వతేజ॑సా భా॒ని . అవపతంతీనాꣳ
 రుద్రాణీనాగ్ స్థానే స్వతేజ॑సా భా॒ని . వైద్యుతీనాꣳ రుద్రాణీనాగ్ స్థానే స్వతేజ॑సా భా॒ని
 . ఓం భూర్భువ॒స్స్వః॑ . రూపాణి వో మిథునం మా నో మిథు॑నꣳ రీ॒ఢ్వం .. 0. 1. 17. 71..

 ఊర్ధ్వానాꣳ రుద్రాణాగ్ స్థానే స్వతేజ॑సా భా॒న్యతిలోహితీనాꣳ రుద్రాణీనాగ్ స్థానే స్వతేజ॑సా
 భా॒ని పంచ॑ చ .. 17..

72 అథాగ్నే॑రష్టపు॑రుష॒స్య . అగ్నేః పూర్వదిశ్యస్య స్థానే స్వతేజ॑సా భా॒ని . జాతవేదస
 ఉపదిశ్యస్య స్థానే స్వతేజ॑సా భా॒ని . సహోజసో దక్షిణదిశ్యస్య స్థానే స్వతేజ॑సా భా॒ని
 . అజిరాప్రభవ ఉపదిశ్యస్య స్థానే స్వతేజ॑సా భా॒ని . వైశ్వానరస్యాపరదిశ్యస్య స్థానే
 స్వతేజ॑సా భా॒ని . నర్యాపస ఉపదిశ్యస్య స్థానే స్వతేజ॑సా భా॒ని . పంక్తిరాధస
 ఉదగ్దిశ్యస్య స్థానే స్వతేజ॑సా భా॒ని . విసర్పిణ ఉపదిశ్యస్య స్థానే స్వతేజ॑సా భా॒ని
 . ఓం భూర్భువ॒స్స్వః॑ . దిశో వో మిథునం మా నో మిథు॑నꣳ రీ॒ఢ్వం .. 0. 1. 18. 72..

 స్వ॑రేకం॑చ .. 18.. ఏతద్రశ్మయ ఆపో రూపాణి దిశః పంచ॑ ..

73 దక్షిణపూర్వస్యాందిశి విస॑ర్పీ న॒రకః . తస్మాన్నః ప॑రిపా॒హి .
 దక్షిణాఽపరస్యాందిశ్యవిస॑ర్పీ న॒రకః . తస్మాన్నః ప॑రిపా॒హి . ఉత్తరపూర్వస్యాందిశి
 విషా॑దీ న॒రకః . తస్మాన్నః ప॑రిపా॒హి . ఉత్తరాపరస్యాందిశ్యవిషా॑దీ న॒రకః .
 తస్మాన్నః ప॑రిపా॒హి . ఆయస్మింథ్సప్త వాసవా ఇంద్రియాణి శతక్రత॑విత్యే॒తే .. 0. 1. 19. 73.. దక్షిణపూర్వస్యాం నవ॑ .. 19..

74 ఇం॒ద్ర॒ఘో॒షా వో॒ వసు॑భిః పు॒రస్తా॒దుప॑దధతాం . మనో॑జవసో
 వః పి॒తృభి॑ర్దక్షిణ॒త ఉప॑దధతాం . ప్రచే॑తా వో రు॒ద్రైః
 ప॒శ్చాదుప॑దధతాం . వి॒శ్వక॑ర్మా వ ఆది॒త్యైరు॑త్తర॒త ఉప॑దధతాం .
 త్వష్టా॑ వో రూ॒పైరు॒పరి॑ష్టా॒దుప॑దధతాం . సంజ్ఞానం వః ప॑శ్చాది॒తి .
 ఆ॒ది॒త్యస్సర్వో॒ఽగ్నిః పృ॑థి॒వ్యాం . వా॒యురం॒తరి॑క్షే . సూర్యో॑ ది॒వి . చం॒ద్రమా॑
 ది॒క్షు . నక్ష॑త్రాణి॒ స్వలో॒కే . ఏ॒వా హ్యే॑వ . ఏ॒వా హ్య॑గ్నే . ఏ॒వా హి వా॑యో . ఏ॒వా
 హీం᳚ద్ర . ఏ॒వా హి పూ॑షన్ . ఏ॒వా హి దే॑వాః .. 0. 1. 20. 74.. ది॒క్షు స॒ప్త చ॑ .. 20..

75 ఆప॑మాపామ॒పః సర్వాః᳚ . అ॒స్మాద॒స్మాది॒తోఽముతః॑ . అ॒గ్నిర్వా॒యుశ్చ॒ సూర్య॑శ్చ .
 స॒హ సం॑చస్క॒రర్ద్ధి॑యా . వా॒య్వశ్వా॑ రశ్మి॒పత॑యః . మరీ᳚చ్యాత్మానో॒ అద్రు॑హః
 . దే॒వీర్భు॑వన॒సూవ॑రీః . పు॒త్ర॒వ॒త్త్వాయ॑ మే సుత . మహానామ్నీర్మ॑హామా॒నాః .
 మ॒హ॒సో మ॑హస॒స్స్వః॑ .. 0. 1. 21. 75..

76 దే॒వీః ప॑ర్జన్య॒సూవ॑రీః . పు॒త్ర॒వ॒త్త్వాయ॑ మే సుత .
 అ॒పాఽశ్న్యు॑ష్ణిమ॒పారక్షః॑ . అ॒పాఽశ్న్యు॑ష్ణిమ॒పారఘం᳚ .
 అపా᳚ఘ్రా॒మప॑చా॒ఽవర్తిం᳚ . అప॑దే॒వీరి॒తో హి॑త . వజ్రం॑దే॒వీరజీ॑తాగ్శ్చ .
 భువ॑నందేవ॒సూవ॑రీః . ఆ॒ది॒త్యానది॑తిందే॒వీం . యోని॑నోర్ధ్వము॒దీష॑త .. 0. 1. 21. 76..

77 భ॒ద్రం కర్ణే॑భిః శృణు॒యామ॑ దేవాః . భ॒ద్రం ప॑శ్యేమా॒క్షభి॒ర్యజ॑త్రాః .
 స్థి॒రైరంగై᳚స్తుష్టు॒వాꣳస॑స్త॒నూభిః॑ . వ్యశే॑మ దే॒వహి॑తం॒ యదాయుః॑
 . స్వ॒స్తి న॒ ఇంద్రో॑ వృ॒ద్ధశ్ర॑వాః . స్వ॒స్తి నః॑ పూ॒షా వి॒శ్వవే॑దాః .
 స్వ॒స్తిన॒స్తార్క్ష్యో॒ అరి॑ష్టనేమిః . స్వ॒స్తి నో॒ బృహ॒స్పతి॑ర్దధాతు . కే॒తవో॒
 అరు॑ణాసశ్చ . ఋ॒ష॒యో వాత॑రశ॒నాః . ప్ర॒తి॒ష్ఠాꣳ శ॒తధా॑ హి .
 స॒మాహి॑తాసో సహస్ర॒ధాయ॑సం . శి॒వా నః॒ శంత॑మా భవంతు . ది॒వ్యా ఆప॒
 ఓష॑ధయః . సు॒మృ॒డీ॒కా సర॑స్వతి . మా తే॒ వ్యో॑మ సం॒దృశి॑ .. 0. 1. 21. 77..

 స్వ॑రు॒దీష॑త॒ వాత॑రశ॒నా షట్చ॑ .. 21..

78 యో॑ఽపాం పుష్పం॒ వేద॑ . పుష్ప॑వాన్ప్ర॒జావా᳚న్పశు॒మాన్భ॑వతి . చం॒ద్రమా॒
 వా అ॒పాం పుష్పం᳚ . పుష్ప॑వాన్ప్ర॒జావా᳚న్పశు॒మాన్భ॑వతి . య ఏ॒వం వేద॑ .
 యో॑ఽపామా॒యత॑నం॒ వేద॑ . ఆ॒యత॑నవాన్భవతి . అ॒గ్నిర్వా అ॒పామా॒యత॑నం .
 ఆ॒యత॑నవాన్భవతి . యో᳚ఽగ్నేరా॒యత॑నం॒ వేద॑ .. 0. 1. 22. 78..

79 ఆ॒యత॑నవాన్భవతి . ఆపో॒ వా అ॒గ్నేరా॒యత॑నం . ఆ॒యత॑నవాన్భవతి . య ఏ॒వం
 వేద॑ . యో॑ఽపామా॒యత॑నం॒ వేద॑ . ఆ॒యత॑నవాన్భవతి . వా॒యుర్వా అ॒పామా॒యత॑నం .
 ఆ॒యత॑నవాన్భవతి . యో వా॒యోరా॒యత॑నం॒ వేద॑ . ఆ॒యత॑నవాన్భవతి .. 0. 1. 22. 79..

80 ఆపో॒ వై వా॒యోరా॒యత॑నం . ఆ॒యత॑నవాన్భవతి . య ఏ॒వం వేద॑ .
 యో॑ఽపామా॒యత॑నం॒ వేద॑ . ఆ॒యత॑నవాన్భవతి . అ॒సౌ వై తప॑న్న॒పామా॒యత॑నం .
 ఆ॒యత॑నవాన్భవతి . యో॑ఽముష్య॒ తప॑త ఆ॒యత॑నం॒ వేద॑ . ఆ॒యత॑నవాన్భవతి .
 ఆపో॒ వా అ॒ముష్య॒ తప॑త ఆ॒యత॑నం .. 0. 1. 22. 80..

81 ఆ॒యత॑నవాన్భవతి . య ఏ॒వం వేద॑ . యో॑ఽపామా॒యత॑నం॒ వేద॑ .
 ఆ॒యత॑నవాన్భవతి . చం॒ద్రమా॒ వా అ॒పామా॒యత॑నం . ఆ॒యత॑నవాన్భవతి .
 యశ్చం॒ద్రమ॑స ఆ॒యత॑నం॒ వేద॑ . ఆ॒యత॑నవాన్భవతి . ఆపో॒ వై చం॒ద్రమ॑స
 ఆ॒యత॑నం . ఆ॒యత॑నవాన్భవతి .. 0. 1. 22. 81..

82 య ఏ॒వం వేద॑ . యో॑ఽపామా॒యత॑నం॒ వేద॑ . ఆ॒యత॑నవాన్భవతి . నక్ష॑త్రాణి॒
 వా అ॒పామా॒యత॑నం . ఆ॒యత॑నవాన్భవతి . యో నక్ష॑త్రాణామా॒యత॑నం॒ వేద॑ .
 ఆ॒యత॑నవాన్భవతి . ఆపో॒ వై నక్ష॑త్రాణామా॒యత॑నం . ఆ॒యత॑నవాన్భవతి . య
 ఏ॒వం వేద॑ .. 0. 1. 22. 82..

83 యో॑ఽపామా॒యత॑నం॒ వేద॑ . ఆ॒యత॑నవాన్భవతి . ప॒ర్జన్యో॒ వా అ॒పామా॒యత॑నం .
 ఆ॒యత॑నవాన్భవతి . యః ప॒ర్జన్య॑స్యా॒ఽఽయత॑నం॒ వేద॑ . ఆ॒యత॑నవాన్భవతి
 . ఆపో॒ వై ప॒ర్జన్య॑స్యా॒ఽఽయత॑నం . ఆ॒యత॑నవాన్భవతి . య ఏ॒వం వేద॑ .
 యో॑ఽపామా॒యత॑నం॒ వేద॑ .. 0. 1. 22. 83..

84 ఆ॒యత॑నవాన్భవతి . సం॒వ॒థ్స॒రో వా అ॒పామా॒యత॑నం . ఆ॒యత॑నవాన్భవతి
 . యస్సం॑వథ్స॒రస్యా॒యత॑నం॒ వేద॑ . ఆ॒యత॑నవాన్భవతి . ఆపో॒ వై
 సం॑వథ్స॒రస్యా॒ఽఽయత॑నం . ఆ॒యత॑నవాన్భవతి . య ఏ॒వం వేద॑ . యో᳚ఽప్సు నావం॒
 ప్రతి॑ష్ఠితాం॒ వేద॑ . ప్రత్యే॒వ తి॑ష్ఠతి .. 0. 1. 22. 84..

85 ఇ॒మే వై లో॒కా అ॒ప్సు ప్రతి॑ష్ఠితాః . తదే॒షాఽభ్యనూ᳚క్తా . అ॒పాꣳ
 రస॒ముద॑యꣳ సన్ . సూర్యే॑ శు॒క్రꣳ స॒మాభృ॑తం . అ॒పాꣳ రస॑స్య॒
 యో రసః॑ . తం వో॑ గృహ్ణామ్యుత్త॒మమితి॑ . ఇ॒మే వై లో॒కా అ॒పాꣳ రసః॑
 . తే॑ఽముష్మి॑న్నాది॒త్యే స॒మాభృ॑తాః . జా॒ను॒ద॒ఘ్నీము॑త్తరవే॒దీంఖా॒త్వా .
 అ॒పాం పూ॑రయి॒త్వా గు॑ల్ఫద॒ఘ్నం .. 0. 1. 22. 85..

86 పుష్కరపర్ణైః పుష్కరదండైః పుష్కరైశ్చ॑ స2ꣳస్తీ॒ర్య .
 తస్మి॑న్విహా॒యసే . అ॒గ్నిం ప్ర॒ణీయో॑పసమా॒ధాయ॑ . బ్ర॒హ్మ॒వా॒దినో॑ వదంతి .
 కస్మా᳚త్ప్రణీ॒తేఽయమ॒గ్నిశ్చీ॒యతే᳚ . సాప్ర॑ణీ॒తేఽయమ॒ప్సు హ్యయం॑చీ॒యతే᳚ .
 అ॒సౌ భువ॑నే॒ఽప్యనా॑హితాగ్నిరే॒తాః . తమ॒భిత॑ ఏ॒తా అ॒బీష్ట॑కా॒ ఉప॑దధాతి
 . అ॒గ్ని॒హో॒త్రే ద॑ర్శపూర్ణమా॒సయోః᳚ . ప॒శు॒బం॒ధే చా॑తుర్మా॒స్యేషు॑ .. 0. 1. 22. 86..

87 అథో॑ ఆహుః . సర్వే॑షు యజ్ఞక్ర॒తుష్వితి॑ . ఏ॒తద్ధ॑ స్మ॒ వా ఆ॑హుః శండి॒లాః .
 కమ॒గ్నించి॑నుతే . స॒త్రి॒యమ॒గ్నించి॑న్వా॒నః . సం॒వ॒థ్స॒రం ప్ర॒త్యక్షే॑ణ .
 కమ॒గ్నించి॑నుతే . సా॒వి॒త్రమ॒గ్నించి॑న్వా॒నః . అ॒ముమా॑ది॒త్యం ప్ర॒త్యక్షే॑ణ .
 కమ॒గ్నించి॑నుతే .. 0. 1. 22. 87..

88 నా॒చి॒కే॒తమ॒గ్నించి॑న్వా॒నః . ప్రా॒ణాన్ప్ర॒త్యక్షే॑ణ . కమ॒గ్నించి॑నుతే .
 చా॒తు॒ర్హో॒త్రి॒యమ॒గ్నించి॑న్వా॒నః . బ్రహ్మ॑ ప్ర॒త్యక్షే॑ణ . కమ॒గ్నించి॑నుతే .
 వై॒శ్వ॒సృ॒జమ॒గ్నించి॑న్వా॒నః . శరీ॑రం ప్ర॒త్యక్షే॑ణ . కమ॒గ్నించి॑నుతే .
 ఉ॒పా॒ను॒వా॒క్య॑మా॒శుమ॒గ్నించి॑న్వా॒నః .. 0. 1. 22. 88..

89 ఇ॒మాన్ లో॒కాన్ప్ర॒త్యక్షే॑ణ . కమ॒గ్నించి॑నుతే . ఇ॒మమా॑రుణకేతుకమ॒గ్నించి॑న్వా॒న
 ఇతి॑ . య ఏ॒వాసౌ . ఇ॒తశ్చా॒ముత॑శ్చాఽవ్యతీపా॒తీ . తమితి॑ . యో᳚ఽగ్నేర్మి॑థూ॒యా
 వేద॑ . మి॒థు॒న॒వాన్భ॑వతి . ఆపో॒ వా అ॒గ్నేర్మి॑థూ॒యాః . మి॒థు॒న॒వాన్భ॑వతి .
 య ఏ॒వం వేద॑ .. 0. 1. 22. 89.. వేద॑ భవత్యా॒యత॑నమా॒యత॑నవాన్భవతి॒ వేద॒
 య ఏ॒వం వేద॒ వేద॑ తిష్ఠతి గుల్ఫద॒ఘ్నం చా॑తుర్మా॒స్యేష్వ॒ముమా॑ది॒త్యం
 ప్ర॒త్యక్షే॑ణ॒ కమ॒గ్నించి॑నుత ఉపానువా॒క్య॑మా॒శుమ॒గ్నించి॑న్వా॒నో
 మి॑థూ॒యా మి॑థున॒వాన్భ॑వ॒త్యేకం॑చ .. 22.. పుష్ప॑మ॒గ్నిర్వా॒యుర॒సౌ వై
 తపం॑చం॒ద్రమా॒ నక్ష॑త్రాణి ప॒ర్జన్య॑స్సంవత్థ్స॒రస్తి॑ష్ఠతి సత్రి॒యꣳ
 సం॑వథ్స॒రꣳ సా॑వి॒త్రమ॒మున్నా॑చికే॒తం ప్రా॒ణాగ్శ్చా॑తుర్హోత్రి॒యం బ్రహ్మ॑
 వైశ్వసృ॒జꣳ శరీ॑రముపానువా॒క్య॑మా॒శుమి॒మాన్ లో॒కాని॒మమా॑రునకేతుకం॒
 య ఏ॒వాసౌ ..

90 ఆపో॒ వా ఇ॒దమా॑సంథ్సలి॒లమే॒వ . స ప్ర॒జాప॑తి॒రేకః॑ పుష్కరప॒ర్ణే
 సమ॑భవత్ . తస్యాంత॒ర్మన॑సి కామః॒ సమ॑వర్తత . ఇ॒దꣳ సృ॑జేయ॒మితి॑ .
 తస్మా॒ద్యత్పురు॑షో॒ మన॑సాఽభి॒గచ్ఛ॑తి . తద్వా॒చా వ॑దతి . తత్కర్మ॑ణా కరోతి .
 తదే॒షాఽభ్యనూ᳚క్తా . కామ॒స్తదగ్రే॒ సమ॑వర్త॒తాధి॑ . మన॑సో॒ రేతః॑ ప్రథ॒మం
 యదాసీ᳚త్ .. 0. 1. 23. 90..

91 స॒తో బంధు॒మస॑తి॒ నిర॑విందన్ . హృ॒ది ప్ర॒తీష్యా॑ క॒వయో॑ మనీ॒షేతి॑ .
 ఉపై॑నం॒తదుప॑నమతి . యత్కా॑మో॒ భవ॑తి . య ఏ॒వం వేద॑ . స తపో॑ఽతప్యత .
 స తప॑స్త॒ప్త్వా . శరీ॑రమధూనుత . తస్య॒ యన్మా॒ꣳ॒సమాసీ᳚త్ . తతో॑ఽరు॒ణాః
 కే॒తవో॒ వాత॑రశ॒నా ఋష॑య॒ ఉద॑తిష్ఠన్ .. 0. 1. 23. 91..

92 యే నఖాః᳚ . తే వై॑ఖాన॒సాః . యే వాలాః᳚ . తే వా॑లఖి॒ల్యాః . యో రసః॑ . సో॑ఽపాం .
 అం॒త॒ర॒తః కూ॒ర్మం భూ॒తꣳ సర్పం॑తం . తమ॑బ్రవీత్ . మమ॒ వైత్వఙ్మా॒ꣳ॒సా
 . సమ॑భూత్ .. 0. 1. 23. 92..

93 నేత్య॑బ్రవీత్ . పూర్వ॑మే॒వాహమి॒హాస॒మితి॑ . తత్పురు॑షస్య పురుష॒త్వం . స
 స॒హస్ర॑శీర్షా॒ పురు॑షః . స॒హ॒స్రా॒క్షస్స॒హస్ర॑పాత్ . భూ॒త్వోద॑తిష్ఠత్ .
 తమ॑బ్రవీత్ . త్వం వై పూర్వꣳ॑ సమ॑భూః . త్వమి॒దం పూర్వః॑ కురు॒ష్వేతి॑ . స
 ఇ॒త ఆ॒దాయాపః॑ .. 0. 1. 23. 93..

94 అం॒జ॒లినా॑ పు॒రస్తా॑దు॒పాద॑ధాత్ . ఏ॒వాహ్యే॒వేతి॑ . తత॑ ఆది॒త్య ఉద॑తిష్ఠత్ .
 సా ప్రాచీ॒ దిక్ . అథా॑రు॒ణః కే॒తుర్ద॑క్షిణ॒త ఉ॒పాద॑ధాత్ . ఏ॒వాహ్యగ్న॒ ఇతి॑ . తతో॒
 వా అ॒గ్నిరుద॑తిష్ఠత్ . సా ద॑క్షి॒ణా దిక్ . అథా॑రు॒ణః కే॒తుః ప॒శ్చాదు॒పాద॑ధాత్ .
 ఏ॒వాహి వాయో॒ ఇతి॑ .. 0. 1. 23. 94..

95 తతో॑ వా॒యురుద॑తిష్ఠత్ . సా ప్ర॒తీచీ॒ దిక్ . అథా॑రు॒ణః కే॒తురు॑త్తర॒త
 ఉ॒పాద॑ధాత్ . ఏ॒వాహీంద్రేతి॑ . తతో॒ వా ఇంద్ర॒ ఉద॑తిష్ఠత్ . సోదీ॑చీ॒ దిక్
 . అథా॑రు॒ణః కే॒తుర్మధ్య॑ ఉ॒పాద॑ధాత్ . ఏ॒వాహి పూష॒న్నితి॑ . తతో॒ వై
 పూ॒షోద॑తిష్ఠత్ . సేయందిక్ .. 0. 1. 23. 95..

96 అథా॑రు॒ణః కే॒తురు॒పరి॑ష్టాదు॒పాద॑ధాత్ . ఏ॒వాహి దేవా॒ ఇతి॑ . తతో॑
 దేవమను॒ష్యాః పి॒తరః॑ . గం॒ధ॒ర్వా॒ప్స॒రస॒శ్చోద॑తిష్ఠన్ . సోర్ధ్వా దిక్ . యా
 వి॒ప్రుషో॑ వి॒పరా॑పతన్ . తాభ్యోఽసు॑రా॒ రక్షాꣳ॑సి పిశా॒చాశ్చోద॑తిష్ఠన్ .
 తస్మా॒త్తే పరా॑భవన్ . వి॒ప్రుడ్భ్యో॒ హి తే సమ॑భవన్ . తదే॒షాఽభ్యనూ᳚క్తా .. 0. 1. 23. 96..

97 ఆపో॑ హ॒ యద్బృ॑హ॒తీర్గర్భ॒మాయన్॑ . దక్షం॒దధా॑నా జ॒నయం॑తీః
 స్వయం॒భుం . తత॑ ఇ॒మేఽద్ధ్యసృ॑జ్యంత॒ సర్గాః᳚ . అద్భ్యో॒ వా ఇ॒దꣳ సమ॑భూత్
 . తస్మా॑ది॒దꣳ సర్వం॒ బ్రహ్మ॑ స్వయం॒భ్వితి॑ . తస్మా॑ది॒దꣳ సర్వ॒ꣳ॒
 శిథి॑లమి॒వాద్ధ్రువ॑మివాభవత్ . ప్ర॒జాప॑తి॒ర్వావ తత్ . ఆ॒త్మనా॒త్మానం॑ వి॒ధాయ॑
 . తదే॒వాను॒ప్రావి॑శత్ . తదే॒షాఽభ్యనూ᳚క్తా .. 0. 1. 23. 97..

98 వి॒ధాయ॑ లో॒కాన్, వి॒ధాయ॑ భూ॒తాని॑ . వి॒ధాయ॒ సర్వాః᳚ ప్ర॒దిశో॒ దిశ॑శ్చ
 . ప్ర॒జాప॑తిః ప్రథమ॒జా ఋ॒తస్య॑ . ఆ॒త్మనా॒త్మాన॑మ॒భిసంవి॑వే॒శేతి॑
 . సర్వ॑మే॒వేదమా॒ప్త్వా . సర్వ॑మవ॒రుద్ధ్య॑ . తదే॒వాను॒ప్రవి॑శతి . య ఏ॒వం
 వేద॑ .. 0. 1. 23. 98.. ఆసీ॑దతిష్ఠన్నభూ॒దపో॒ వాయో॒ ఇతి॒ సేయందిగ॒భ్యనూ᳚క్తా॒ఽ
 భ్యనూ᳚క్తా॒ఽష్టౌ చ॑ .. 23..

99 చతు॑ష్టయ్య॒ ఆపో॑ గృహ్ణాతి . చ॒త్వారి॒ వా అ॒పాꣳ రూ॒పాణి॑ . మేఘో॑ వి॒ద్యుత్
 . స్త॒న॒యి॒త్నుర్వృ॒ష్టిః . తాన్యే॒వావ॑రుంధే . ఆ॒తప॑తి॒ వర్ష్యా॑ గృహ్ణాతి .
 తాః పు॒రస్తా॒దుప॑దధాతి . ఏ॒తా వై బ్ర॑హ్మవర్చ॒స్యా ఆపః॑ . ము॒ఖ॒త ఏ॒వ
 బ్ర॑హ్మవర్చ॒సమవ॑రుంధే . తస్మా᳚న్ముఖ॒తో బ్ర॑హ్మవర్చ॒సిత॑రః .. 0. 1. 24. 99..

100 కూప్యా॑ గృహ్ణాతి . తా ద॑క్షిణ॒త ఉప॑దధాతి . ఏ॒తా వై తే॑జ॒స్వినీ॒రాపః॑
 . తేజ॑ ఏ॒వాస్య॑ దక్షిణ॒తో ద॑ధాతి . తస్మా॒ద్దక్షి॒ణోఽర్ధ॑స్తేజ॒స్విత॑రః .
 స్థా॒వ॒రా గృ॑హ్ణాతి . తాః ప॒శ్చాదుప॑దధాతి . ప్రతి॑ష్ఠితా॒ వై స్థా॑వ॒రాః .
 ప॒శ్చాదే॒వ ప్రతి॑తిష్ఠతి . వహం॑తీర్గృహ్ణాతి .. 0. 1. 24. 100..

101 తా ఉ॑త్తర॒త ఉప॑దధాతి . ఓజ॑సా॒ వా ఏ॒తా వహం॑తీరి॒వోద్గ॑తీరి॒వ ఆకూజ॑తీరి॒వ
 ధావం॑తీః . ఓజ॑ ఏ॒వాస్యో᳚త్తర॒తో ద॑ధాతి . తస్మా॒దుత్త॒రోఽర్ధ॑ ఓజ॒స్విత॑రః .
 సం॒భా॒ర్యా గృ॑హ్ణాతి . తా మధ్య॒ ఉప॑దధాతి . ఇ॒యం వై సం॑భా॒ర్యాః . అ॒స్యామే॒వ
 ప్రతి॑తిష్ఠతి . ప॒ల్వ॒ల్యా గృ॑హ్ణాతి . తా ఉ॒పరి॑ష్టాదు॒పాద॑ధాతి .. 0. 1. 24. 101..

102 అ॒సౌ వై ప॑ల్వ॒ల్యాః . అ॒ముష్యా॑మే॒వ ప్రతి॑తిష్ఠతి . ది॒క్షూప॑దధాతి . ది॒క్షు
 వా ఆపః॑ . అన్నం॒ వా ఆపః॑ . అ॒ద్భ్యో వా అన్నం॑జాయతే . యదే॒వద్భ్యోఽన్నం॒జాయ॑తే
 . తదవ॑రుంధే . తం వా ఏ॒తమ॑రు॒ణాః కే॒తవో॒ వాత॑రశ॒నా ఋష॑యోఽచిన్వన్ .
 తస్మా॑దారుణకే॒తుకః॑ .. 0. 1. 24. 102..

103 తదే॒షాఽభ్యనూ᳚క్తా . కే॒తవో॒ అరు॑ణాసశ్చ . ఋ॒ష॒యో వాత॑రశ॒నాః
 . ప్ర॒తి॒ష్ఠాꣳ శ॒తధా॑హి . స॒మాహి॑తాసో సహస్ర॒ధాయ॑స॒మితి॑ .
 శ॒తశ॑శ్చై॒వ స॒హస్ర॑శశ్చ॒ ప్రతి॑తిష్ఠతి . య ఏ॒తమ॒గ్నించి॑ను॒తే . య
 ఉ॑చైనమే॒వం వేద॑ .. 0. 1. 24. 103.. బ్ర॒హ్మ॒వ॒ర్చ॒సిత॑రో॒ వహం॑తీర్గృహ్ణాతి॒
 తా ఉ॒పరి॑ష్టాదు॒పాద॑ధాత్యారుణకే॒తుకో॒ఽష్టౌ చ॑ .. 24..

104 జా॒ను॒ద॒ఘ్నీము॑త్తరవే॒దీంఖా॒త్వా . అ॒పాం పూ॑రయతి . అ॒పాꣳ స॑ర్వ॒త్వాయ॑ .
 పు॒ష్క॒ర॒ప॒ర్ణꣳ రు॒క్మం పురు॑ష॒మిత్యుప॑దధాతి . తపో॒ వై పు॑ష్కరప॒ర్ణం
 . స॒త్యꣳ రు॒క్మః . అ॒మృతం॒ పురు॑షః . ఏ॒తావ॒ద్వావా᳚స్తి . యావ॑దే॒తత్ .
 యావ॑దే॒వాస్తి॑ .. 0. 1. 25. 104..

105 తదవ॑రుంధే . కూ॒ర్మముప॑దధాతి . అ॒పామే॒వ మేధ॒మవ॑రుంధే . అథో᳚
 స్వ॒ర్గస్య॑ లో॒కస్య॒ సమ॑ష్ట్యై . ఆప॑మాపామ॒పస్సర్వాః᳚ . అ॒స్మాద॒స్మాది॒తోఽముతః॑
 . అ॒గ్నిర్వా॒యుశ్చ॒ సూర్య॑శ్చ . స॒హసం॑చస్క॒రర్ద్ధి॑యా॒ ఇతి॑ . వా॒య్వశ్వా॑
 రశ్మి॒పత॑యః . లో॒కం పృ॑ణచ్ఛి॒ద్రం పృ॑ణ .. 0. 1. 25. 105..

106 యాస్తి॒స్రః ప॑రమ॒జాః . ఇం॒ద్ర॒ఘో॒షా వో॒ వసు॑భిరే॒వాహ్యే॒వేతి॑ .
 పంచ॒చిత॑య॒ ఉప॑దధాతి . పాంక్తో॒ఽగ్నిః . యావా॑నే॒వాగ్నిః . తంచి॑నుతే .
 లో॒కంపృ॑ణయా ద్వి॒తీయా॒ముప॑దధాతి . పంచ॑పదా॒ వై వి॒రాట్ . తస్యా॒ వా ఇ॒యం
 పాదః॑ . అం॒తరి॑క్షం॒ పాదః॑ . ద్యౌః పాదః॑ . దిశః॒ పాదః॑ . ప॒రోర॑జాః॒ పాదః॑
 . వి॒రాజ్యే॒వ ప్రతి॑తిష్ఠతి . య ఏ॒తమ॒గ్నించి॑ను॒తే . య ఉ॑ చైనమే॒వం వేద॑
 .. 0. 1. 25. 106.. అస్తి॑ పృణాం॒తరి॑క్షం॒ పాదః॒ షట్చ॑ .. 25..

107 అ॒గ్నిం ప్ర॒ణీయో॑పసమా॒ధాయ॑ . తమ॒భిత॑ ఏ॒తా అ॒బీష్ట॑కా॒ ఉప॑దధాతి
 . అ॒గ్ని॒హో॒త్రే ద॑ర్శపూర్ణమా॒సయోః᳚ . ప॒శు॒బం॒ధే చా॑తుర్మా॒స్యేషు॑ .
 అథో॑ ఆహుః . సర్వే॑షు యజ్ఞక్ర॒తుష్వితి॑ . అథ॑ హస్మాహారు॒ణః స్వా॑యం॒భువః॑ .
 సా॒వి॒త్రః సర్వో॒ఽగ్నిరిత్యన॑నుషంగం మన్యామహే . నానా॒ వా ఏ॒తేషాం᳚ వీ॒ర్యా॑ణి .
 కమ॒గ్నించి॑నుతే .. 0. 1. 26. 107..

108 స॒త్రి॒యమ॒గ్నించి॑న్వా॒నః . కమ॒గ్నించి॑నుతే . సా॒వి॒త్రమ॒గ్నించి॑న్వా॒నః
 . కమ॒గ్నించి॑నుతే . నా॒చి॒కే॒తమ॒గ్నించి॑న్వా॒నః . కమ॒గ్నించి॑నుతే
 . చా॒తు॒ర్॒హో॒త్రి॒యమ॒గ్నించి॑న్వా॒నః . కమ॒గ్నించి॑నుతే .
 వై॒శ్వ॒సృ॒జమ॒గ్నించి॑న్వా॒నః . కమ॒గ్నించి॑నుతే .. 0. 1. 26. 108..

109 ఉ॒పా॒ను॒వా॒క్య॑మా॒శుమ॒గ్నించి॑న్వా॒నః . కమ॒గ్నించి॑నుతే .
 ఇ॒మమా॑రుణకేతుకమ॒గ్నించి॑న్వా॒న ఇతి॑ . వృషా॒ వా అ॒గ్నిః . వృషా॑ణౌ॒
 స2ꣳస్ఫా॑లయేత్ . హ॒న్యేతా᳚స్య య॒జ్ఞః . తస్మా॒న్నాను॒షజ్యః॑ . సోత్త॑రవే॒దిషు॑
 క్ర॒తుషు॑ చిన్వీత . ఉ॒త్త॒ర॒వే॒ద్యాగ్ హ్య॑గ్నిశ్చీ॒యతే᳚ . ప్ర॒జాకా॑మశ్చిన్వీత ..

 0. 1. 26. 109..

110 ప్రా॒జా॒ప॒త్యో వా ఏ॒షో᳚ఽగ్నిః . ప్రా॒జా॒ప॒త్యాః ప్ర॒జాః . ప్ర॒జావా᳚న్భవతి .
 య ఏ॒వం వేద॑ . ప॒శుకా॑మశ్చిన్వీత . సం॒జ్ఞానం॒ వా ఏ॒తత్ప॑శూ॒నాం . యదాపః॑
 . ప॒శూ॒నామే॒వ సం॒జ్ఞానే॒ఽగ్నించి॑నుతే . ప॒శు॒మాన్భ॑వతి . య ఏ॒వం వేద॑
 .. 0. 1. 26. 110..

111 వృష్టి॑కామశ్చిన్వీత . ఆపో॒ వై వృష్టిః॑ . ప॒ర్జన్యో॒ వర్షు॑కో భవతి . య
 ఏ॒వం వేద॑ . ఆ॒మ॒యా॒వీ చి॑న్వీత . ఆపో॒ వై భే॑ష॒జం . భే॒ష॒జమే॒వాస్మై॑
 కరోతి . సర్వ॒మాయు॑రేతి . అ॒భి॒చరగ్గ్॑శ్చిన్వీత . వజ్రో॒ వా ఆపః॑ .. 0. 1. 26. 111..

112 వజ్ర॑మే॒వ భ్రాతృ॑వ్యేభ్యః॒ ప్రహ॑రతి . స్తృ॒ణు॒త ఏ॑నం . తేజ॑స్కామో॒
 యశ॑స్కామః . బ్ర॒హ్మ॒వ॒ర్చ॒సకా॑మః స్వ॒ర్గకా॑మశ్చిన్వీత . ఏ॒తావ॒ద్వా వా᳚స్తి
 . యావ॑దే॒తత్ . యావ॑దే॒వాస్తి॑ . తదవ॑రుంధే . తస్యై॒తద్వ్ర॒తం . వర్ష॑తి॒
 న ధా॑వేత్ .. 0. 1. 26. 112..

113 అ॒మృతం॒ వా ఆపః॑ . అ॒మృత॒స్యానం॑తరిత్యై . నాప్సు మూత్ర॑పురీ॒షంకు॑ర్యాత్ . న
 నిష్ఠీ॑వేత్ . న వి॒వస॑నస్స్నాయాత్ . గుహ్యో॒ వా ఏ॒షో᳚ఽగ్నిః . ఏ॒తస్యా॒గ్నేరన॑తిదాహాయ
 . న పు॑ష్కరప॒ర్ణాని॒ హిర॑ణ్యం॒ వాఽధి॒తిష్ఠే᳚త్ . ఏ॒తస్యా॒గ్నేరన॑భ్యారోహాయ .
 న కూర్మ॒స్యాశ్నీ॑యాత్ . నోద॒కస్యా॒ఘాతు॑కా॒న్యేన॑మోద॒కాని॑ భవంతి . అ॒ఘాతు॑కా॒
 ఆపః॑ . య ఏ॒తమ॒గ్నించి॑ను॒తే . య ఉ॑చైనమే॒వం వేద॑ .. 0. 1. 26. 113.. చి॒ను॒తే॒
 చి॒ను॒తే॒ ప్ర॒జాకా॑మశ్చిన్వీత॒ య ఏ॒వం వేదాపో॑ ధావే॒దశ్నీ॑యాచ్చ॒త్వారి॑
 చ .. 26..

114 ఇ॒మాను॑కం॒ భువ॑నా సీషధేమ . ఇంద్ర॑శ్చ॒ విశ్వే॑ చ దే॒వాః .
 య॒జ్ఞంచ॑ నస్త॒న్వంచ॑ ప్ర॒జాంచ॑ . ఆ॒ది॒త్యైరింద్ర॑స్స॒హ సీ॑షధాతు .
 ఆ॒ది॒త్యైరింద్ర॒స్సగ॑ణో మ॒రుద్భిః॑ . అ॒స్మాకం॑ భూత్వవి॒తా త॒నూనాం᳚ . ఆప్ల॑వస్వ॒
 ప్రప్ల॑వస్వ . ఆం॒డీ భ॑వ జ॒ మా ము॒హుః . సుఖాదీందుః॑ఖని॒ధనాం . ప్రతి॑ముంచస్వ॒
 స్వాం పు॒రం .. 0. 1. 27. 114..

115 మరీ॑చయః స్వాయంభు॒వాః . యే శ॑రీ॒రాణ్య॑కల్పయన్ . తే తే॑ దే॒హంక॑ల్పయంతు
 . మా చ॑ తే॒ ఖ్యా స్మ॑ తీరిషత్ . ఉత్తి॑ష్ఠత॒ మా స్వ॑ప్త . అ॒గ్నిమి॑చ్ఛధ్వం॒
 భార॑తాః . రాజ్ఞ॒స్సోమ॑స్య తృ॒ప్తాసః॑ . సూర్యే॑ణ స॒యుజో॑షసః . యువా॑ సు॒వాసాః᳚
 . అ॒ష్టాచ॑క్రా॒ నవ॑ద్వారా .. 0. 1. 27. 115..

116 దే॒వానాం॒ పూర॑యో॒ధ్యా . తస్యాꣳ॑ హిరణ్మ॑యః కో॒శః . స్వ॒ర్గో లో॒కో
 జ్యోతి॒షాఽఽవృ॑తః . యో వై తాం᳚ బ్రహ్మ॑ణో వే॒ద . అ॒మృతే॑నాఽఽవృ॒తాం పు॑రీం .
 తస్మై᳚ బ్రహ్మ చ॑ బ్రహ్మా॒ చ . ఆ॒యుః కీర్తిం॑ ప్ర॒జాంద॑దుః . వి॒భ్రాజ॑మానా॒ꣳ॒
 హరి॑ణీం . య॒శసా॑ సంప॒రీవృ॑తాం . పురꣳ॑ హిరణ్మ॑యీం బ్ర॒హ్మా .. 0. 1. 27. 116..

117 వి॒వేశా॑ఽప॒రాజి॑తా . పరాఙేత్య॑జ్యామ॒యీ . పరాఙేత్య॑నాశ॒కీ . ఇ॒హ
 చా॑ముత్ర॑ చాన్వే॒తి . వి॒ద్వాందే॑వాసు॒రాను॑భ॒యాన్ . యత్కు॑మా॒రీ మం॒ద్రయ॑తే .
 య॒ద్యో॒షద్యత్ప॑తి॒వ్రతా᳚ . అరి॑ష్టం॒ యత్కించ॑ క్రి॒యతే᳚ . అ॒గ్నిస్తదను॑వేధతి
 . అ॒శృతా॑సః శృ॑తాస॒శ్చ .. 0. 1. 27. 117..

118 య॒జ్వానో॒ యేఽప్య॑య॒జ్వనః॑ . స్వ॑ర్యంతో॒ నాపే᳚క్షంతే . ఇంద్ర॑మ॒గ్నించ॑
 యే వి॒దుః . సిక॑తా ఇవ సం॒యంతి॑ . ర॒శ్మిభి॑స్సము॒దీరి॑తాః .
 అ॒స్మాల్లో॒కాద॑ముష్మా॒చ్చ . ఋ॒షిభి॑రదాత్పృ॒శ్నిభిః॑ . అపే॑త॒
 వీత॒ వి చ॑ సర్ప॒తాతః॑ . యేఽత్ర॒ స్థ పు॑రా॒ణా యే చ॒ నూత॑నాః .
 అహో॑భిర॒ద్భిర॒క్తుభి॒ర్వ్య॑క్తం .. 0. 1. 27. 118..

119 య॒మో ద॑దాత్వవ॒సాన॑మస్మై . నృ ము॑ణంతు నృ పా॒త్వర్యః॑ . అ॒కృ॒ష్టా
 యే చ॒ కృష్ట॑జాః . కు॒మారీ॑షు క॒నీనీ॑షు . జా॒రిణీ॑షు చ॒ యే హి॒తాః .
 రేతః॑పీతా॒ ఆండ॑పీతాః . అంగా॑రేషు చ॒ యే హు॒తాః . ఉ॒భయా᳚న్పుత్ర॑పౌత్ర॒కాన్ .
 యు॒వే॒ఽహం య॒మరాజ॑గాన్ . శ॒తమిన్ను శ॒రదః॑ . అదో॒ యద్బ్రహ్మ॑ విల॒బం .
 పి॒తృ॒ణాంచ॑ య॒మస్య॑ చ . వరు॑ణ॒స్యాశ్వి॑నోర॒గ్నేః . మ॒రుతాం᳚చ
 వి॒హాయ॑సాం . కా॒మ॒ప్ర॒యవ॑ణం మే అస్తు . స హ్యే॑వాస్మి॑ స॒నాత॑నః . ఇతి
 నాకో బ్రహ్మిశ్రవో॑ రాయో॒ ధనం . పు॒త్రానాపో॑ దే॒వీరి॒హాహి॑తా .. 0. 1. 27. 119..

 పు॒రన్నవ॑ద్వారా బ్ర॒హ్మా చ వ్య॑క్తꣳ శ॒రదో॒ఽష్టౌ చ॑ .. 27..

120 విశీ᳚ర్ష్ణీం॒ గృధ్ర॑శీర్ష్ణీంచ . అపేతో॑ నిరృ॒తిꣳ హ॑థః . పరిబాధ2ꣳ
 శ్వే॑తకు॒క్షం . ని॒జంఘꣳ॑ శబ॒లోద॑రం . స॒ తాన్, వా॒చ్యాయ॑యా స॒హ .
 అగ్నే॒ నాశ॑య సం॒దృశః॑ . ఈ॒ర్ష్యా॒సూ॒యే బు॑భు॒క్షాం . మ॒న్యుం కృ॒త్యాంచ॑
 దీధిరే . రథే॑న కిꣳశు॒కావ॑తా . అగ్నే॒ నాశ॑య సం॒దృశః॑ .. 0. 1. 28. 120..

121 ప॒ర్జన్యా॑య॒ ప్రగా॑యత . ది॒వస్పు॒త్రాయ॑ మీ॒ఢుషే᳚ . స నో॑ య॒వస॑మిచ్ఛతు
 . ఇ॒దం వచః॑ ప॒ర్జన్యా॑య స్వ॒రాజే᳚ . హృ॒దో అ॒స్త్వంత॑రం॒తద్యు॑యోత .
 మ॒యో॒భూర్వాతో॑ వి॒శ్వకృ॑ష్టయః సంత్వ॒స్మే . సు॒పి॒ప్ప॒లా ఓష॑ధీర్దే॒వగో॑పాః
 . యో గర్భ॒మోష॑ధీనాం . గవాం᳚కృ॒ణోత్యర్వ॑తాం . ప॒ర్జన్యః॑ పురు॒షీణాం᳚ .. 0. 1. 29. 121.. విశీ॑ర్ష్ణీం ప॒ర్జన్యా॑య॒ దశ॑దశ .. 29..

122 పున॑ర్మామైత్వింద్రి॒యం . పున॒రాయుః॒ పున॒ర్భగః॑ . పున॒ర్బ్రాహ్మ॑ణమైతు
 మా . పున॒ర్ద్రవి॑ణమైతు మా . యన్మే॒ఽద్య రేతః॑ పృథి॒వీమస్కాన్॑ .
 యదోష॑ధీర॒ప్యస॑ర॒ద్యదాపః॑ . ఇ॒దంతత్పున॒రాద॑దే . దీ॒ర్ఘా॒యు॒త్త్వాయ॒
 వర్చ॑సే . యన్మే॒ రేతః॒ ప్రసి॑చ్యతే . యన్మ॒ ఆజా॑యతే॒ పునః॑ . తేన॑
 మామ॒మృతం॑కురు . తేన॑ సుప్ర॒జసం॑కురు .. 0. 1. 30. 122.. పున॒ర్ద్వే చ॑ .. 30..

123 అ॒ద్భ్యస్తిరో॒ధాఽజా॑యత . తవ॑ వైశ్రవ॒ణస్స॑దా . తిరో॑ధేహి సప॒త్నాన్నః॑
 . యే అపో॒ఽశ్నంతి॑ కేచ॒న . త్వా॒ష్ట్రీం మా॒యాం వై᳚శ్రవ॒ణః . రథꣳ॑
 సహస్ర॒వంధు॑రం . పు॒రు॒శ్చ॒క్రꣳ సహ॑స్రాశ్వం . ఆస్థా॒యాయా॑హి నో బ॒లిం .
 యస్మై॑ భూ॒తాని॑ బ॒లిమావ॑హంతి . ధనం॒గావో॒ హస్తి॒హిర॑ణ్య॒మశ్వాన్॑ .. 0. 1. 31. 123..

124 అసా॑మ సుమ॒తౌ య॒జ్ఞియ॑స్య . శ్రియం॒ బిభ్ర॒తోఽన్న॑ముఖీం వి॒రాజం᳚
 . సు॒ద॒ర్॒శ॒నే చ॑ క్రోం॒చే చ॑ . మై॒నా॒గే చ॑ మ॒హాగి॑రౌ .
 స॒తద్వా॒ట్టార॑గమం॒తా . స॒ꣳ॒హార్య॒న్నగ॑రం॒ తవ॑ . ఇతి మంత్రాః᳚ .
 కల్పో॑ఽత ఊ॒ర్ధ్వం . యది॒ బలి॒ꣳ॒ హరే᳚త్ . హి॒ర॒ణ్య॒నా॒భయే॑ వితు॒దయే॑
 కౌబే॒రాయా॒యం బ॑లిః .. 0. 1. 31. 124..

125 సర్వభూతాధిపతయే న॑మ ఇ॒తి . అథ బలిꣳ హృత్వోప॑తిష్ఠే॒త . క్ష॒త్త్రం
 క్ష॒త్త్రం వై᳚శ్రవ॒ణః . బ్రాహ్మణా॑ వయ॒గ్గ్॒స్మః . నమ॑స్తే అస్తు॒ మా మా॑ హిꣳసీః .
 అస్మాత్ప్రవిశ్యాన్న॑మద్ధీ॒తి . అథ తమగ్నిమా॑దధీ॒త . యస్మిన్నేతత్కర్మ ప్ర॑యుంజీ॒త .
 తి॒రోధా॒ భూః . తి॒రోధా॒ భువః॑ .. 0. 1. 31. 125..

126 తి॒రోధా॒స్స్వః॑ . తి॒రోధా॒ భూర్భువ॒స్స్వః॑ . సర్వేషాం లోకానామాధిపత్యే॑ సీదే॒తి
 . అథ తమగ్ని॑మింధీ॒త . యస్మిన్నేతత్కర్మ ప్ర॑యుంజీ॒త . తి॒రోధా॒ భూస్స్వాహా᳚ .
 తి॒రోధా॒ భువ॒స్స్వాహా᳚ . తి॒రోధా॒ స్వ॑స్స్వాహా᳚ . తి॒రోధా॒ భూర్భువ॒స్స్వ॑స్స్వాహా᳚
 . యస్మిన్నస్య కాలే సర్వా ఆహుతీర్హుతా॑ భవే॒యుః .. 0. 1. 31. 126..

127 అపి బ్రాహ్మణ॑ముఖీ॒నాః . తస్మిన్నహ్నః కాలే ప్ర॑యుంజీ॒త . పరః॑ సు॒ప్తజ॑నాద్వే॒పి
 . మాస్మ ప్రమాద్యంత॑మాధ్యా॒పయేత్ . సర్వార్థాః᳚ సిద్ధ్యం॒తే . య ఏ॑వం వే॒ద .
 క్షుధ్యన్నిద॑మజా॒నతాం . సర్వార్థా న॑ సిద్ధ్యం॒తే . యస్తే॑ వి॒ఘాతు॑కో భ్రా॒తా .
 మమాంతర్హృ॑దయే॒ శ్రితః .. 0. 1. 31. 127..

128 తస్మా॑ ఇ॒మమగ్ర॒పిండం॑జుహోమి . సమే᳚ఽర్థా॒న్మా వివ॑ధీత్ . మయి॒ స్వాహా᳚ .
 రా॒జా॒ధి॒రా॒జాయ॑ ప్రసహ్యసా॒హినే᳚ . నమో॑ వ॒యం వై᳚శ్రవ॒ణాయ॑ కుర్మహే . స మే॒
 కామా॒న్కామ॒కామా॑య॒ మహ్యం᳚ . కా॒మే॒శ్వ॒రో వై᳚శ్రవ॒ణో ద॑దాతు . కు॒బే॒రాయ॑
 వైశ్రవ॒ణాయ॑ . మ॒హా॒రా॒జాయ॒ నమః॑ . కే॒తవో॒ అరు॑ణాసశ్చ . ఋ॒ష॒యో
 వాత॑రశ॒నాః . ప్ర॒తి॒ష్ఠాꣳ శ॒తధా॑ హి . స॒మాహి॑తాసో సహస్ర॒ధాయ॑సం .
 శి॒వా నః॒ శంత॑మా భవంతు . ది॒వ్యా ఆప॒ ఓష॑ధయః . సు॒మృ॒డీ॒కా సర॑స్వతి .
 మా తే॒ వ్యో॑మ సం॒దృశి॑ .. 0. 1. 31. 128.. అశ్వా᳚న్బలి॒ర్భువో॑ భవే॒యుః శ్రితశ్చ॑
 స॒ప్త చ॑ .. 31..

129 సంవథ్సరమేత॑ద్వ్రతం॒చరేత్ . ద్వౌ॑ వా మా॒సౌ . నియమస్స॑మాసే॒న .
 తస్మిన్నియమ॑విశే॒షాః . త్రిషవణముదకో॑పస్ప॒ర్॒శీ . చతుర్థకాలపాన॑భక్త॒స్స్యాత్
 . అహరహర్వా భైక్ష॑మశ్నీ॒యాత్ . ఔదుంబరీభిః సమిద్భిరగ్నిం॑ పరి॒చరేత్ . పునర్మా
 మైత్త్వింద్రియమిత్యేతేనాఽను॑వాకే॒న . ఉద్ధృతపరిపూతాభిరద్భిః కార్యం॑కుర్వీ॒త .. 0. 1. 32. 129..

130 అ॑సంచ॒యవాన్ . అగ్నయే వాయవే॑ సూర్యా॒య . బ్రహ్మణే ప్ర॑జాప॒తయే . చంద్రమసే
 న॑క్షత్రే॒భ్యః . ఋతుభ్యస్సంవ॑థ్సరా॒య . వరుణాయారుణాయేతి వ్ర॑తహో॒మాః .
 ప్ర॒వ॒ర్గ్యవ॑దాదే॒శః . అరుణాః కాం᳚డర్॒షయః . అరణ్యే॑ఽధీయీ॒రన్ . భద్రం
 కర్ణేభిరితి ద్వే॑ జపి॒త్వా .. 0. 1. 32. 130..

131 మహానామ్నీభిరుదకꣳ స॑2ꣳస్ప॒ర్॒శ్య . తమాచా᳚ఱ్యో ద॒ద్యాత్ . శివా నః
 శంతమేత్యోషధీ॑రాల॒భతే . సుమృడీకే॑తి భూ॒మిం . ఏవమ॑పవ॒ర్గే . ధే॑నుర్ద॒క్షిణా
 . కꣳసం వాస॑శ్చ క్షౌ॒మం . అన్య॑ద్వాశు॒క్లం . య॑థాశ॒క్తి వా . ఏవ2ꣳ
 స్వాధ్యాయ॑ ధర్మే॒ణ . అరణ్యే॑ఽధీయీ॒త . తపస్వీ పుణ్యో భవతి తపస్వీ పు॑ణ్యో
 భ॒వతి .. 0. 1. 32. 131.. కు॒ర్వీ॒త జ॑పి॒త్వా స్వాధ్యాయ॑ధర్మే॒ణ ద్వే చ॑
 .. 32.. భ॒ద్ర2ꣳ స్మృతి॑స్సాకం॒జానా॒మక్ష్యతి॑ తా॒మ్రాణ్య॑త్యూర్ధ్వా॒క్ష
 ఆరోగః క్వేదమగ్నిశ్చ స॑హస్ర॒వృత్ప॒విత్ర॑వంత॒ ఆత॑నుష్వా॒ష్టయో॑నీం॒
 యోఽసా॒వథాదిత్యస్యారోగస్యాథ వాయోరథాగ్నే॒ర్దక్షిణా పూర్వస్యామిం॑ద్రఘో॒షా వ॒
 ఆప॑మాపాం॒ యో॑ఽపామాపో॒ వై చతు॑ష్టయ్యో జానుద॒ఘ్నీమ॒గ్నిం ప్ర॒ణీయే॒మా ను॑కం॒
 విశీ᳚ర్ష్ణీం ప॒ర్జన్యా॑య॒ పున॑ర॒ద్భ్యః సంవథ్సరం ద్వాత్రిꣳ॑ శత్ ..

 32.. భ॒ద్రం జ్యో॒తిషా॒ తస్మిన్రాజానంక॒శ్యపా᳚థ్సహస్ర॒వృది॑య॒న్నపుꣳ
 స॑కమ॒ష్టయో॑నీ॒మవపతంతానామా॒యత॑నవాన్భవతి స॒తో బంధుం॒ తా ఉ॑త్తర॒తో
 వజ్ర॑మే॒వ పున॑ర్మామైతు త్రి॒ꣳ॒శదు॑త్తరశ॒తం .. 130.. భ॒ద్రం తపస్వీ పుణ్యో
 భవతి తపస్వీ పు॑ణ్యో భ॒వతి ..

0 భ॒ద్రం కర్ణే॑భిః శృణు॒యామ॑ దేవాః . భ॒ద్రం ప॑శ్యేమా॒క్షభి॒ర్యజ॑త్రాః .
 స్థి॒రైరంగై᳚స్తుష్టు॒వాꣳస॑స్త॒నూభిః॑ . వ్యశే॑మ దే॒వహి॑తం॒ యదాయుః॑
 . స్వ॒స్తి న॒ ఇంద్రో॑ వృ॒ద్ధశ్ర॑వాః . స్వ॒స్తి నః॑ పూ॒షా వి॒శ్వవే॑దాః .
 స్వ॒స్తిన॒స్తార్క్ష్యో॒ అరి॑ష్టనేమిః . స్వ॒స్తి నో॒ బృహ॒స్పతి॑ర్దధాతు . ఓం శాంతిః॒
 శాంతిః॒ శాంతిః॑ ..

ఆరణ్యకే ద్వితీయః ప్రశ్నః 2 

0 నమో॒ బ్రహ్మ॑ణే॒ నమో॑ అస్త్వ॒గ్నయే॒ నమః॑ పృథి॒వ్యై నమ॒ ఓష॑ధీభ్యః .
 నమో॑ వా॒చే నమో॑ వా॒చస్పత॑యే॒ నమో॒ విష్ణ॑వే బృహ॒తే క॑రోమి .. ఓం శాంతిః॒
 శాంతిః॒ శాంతిః॑ ..

1 సహ॒ వై దే॒వానాం॒చాసు॑రాణాంచ య॒జ్ఞౌ ప్రత॑తావాస్తాం వ॒య2ꣳ
 స్వ॒ర్గం లో॒కమే᳚ష్యామో వ॒యమే᳚ష్యామ॒ ఇతి॒ తేఽసు॑రాః సం॒నహ్య॒
 సహ॑సై॒వాచ॑రన్బ్రహ్మ॒చర్యే॑ణ॒ తప॑సైవ దే॒వాస్తేఽసు॑రా అముహ్య॒గ్గ్॒స్తే న
 ప్రాజా॑న॒గ్గ్॒స్తే పరా॑భవం॒తే న స్వ॒ర్గం లో॒కమా॑య॒న్ప్రసృ॑తేన॒ వై య॒జ్ఞేన॑
 దే॒వాస్స్వ॒ర్గం లో॒కమా॑య॒న్నప్రసృ॑తే॒నాసు॑రా॒న్ పరా॑ఽభావయ॒న్ ప్రసృ॑తో హ॒
 వై య॑జ్ఞోపవీ॒తినో॑ య॒జ్ఞోఽప్ర॑సృ॒తోఽను॑పవీ॒తినో॒ యత్కించ॑ బ్రాహ్మ॒ణో
 య॑జ్ఞోపవీ॒త్యధీ॑తే॒ యజ॑త ఏ॒వ తత్తస్మా᳚ద్యజ్ఞోపవీ॒త్యే॑వాధీ॑యీత
 యా॒జయే॒ద్యజే॑త వా య॒జ్ఞస్య॒ ప్రసృ॑త్యా॒ అజి॑నం॒ వాసో॑ వా
 దక్షిణ॒త ఉ॑ప॒వీయ॒ దక్షి॑ణం బా॒హుముద్ధ॑ర॒తేఽవ॑ధత్తే స॒వ్యమితి॑
 యజ్ఞోపవీ॒తమే॒తదే॒వ విప॑రీతం ప్రాచీనావీ॒తꣳ సం॒వీతం॑ మాను॒షం .. 0. 2. 1. 1.. .. 1..

2 రక్షాꣳ॑సి॒ హవా॑ పురోనువా॒కే తపోగ్ర॑మతిష్ఠంత॒
 తాన్ప్ర॒జాప॑తిర్వ॒రేణో॒పామం॑త్రయత॒ తాని॒ వర॑మవృణీతాది॒త్యో నో॒ యోద్ధా॒
 ఇతి॒ తాన్ ప్ర॒జాప॑తిరబ్రవీ॒ద్యోధ॑య॒ధ్వమితి॒ తస్మా॒దుత్తి॑ష్ఠంత॒ꣳ॒
 హవా॒ తాని॒ రక్షాగ్॑స్యాది॒త్యం యోధ॑యంతి॒ యావ॑దస్త॒మన్వ॑గా॒త్తాని॑ హ॒ వా
 ఏ॒తాని॒ రక్షాꣳ॑సి గాయత్రి॒యాఽభి॑మంత్రితే॒నాంభ॑సా శామ్యంతి॒ తదు॑ హ॒ వా
 ఏ॒తే బ్ర॑హ్మవా॒దినః॑ పూ॒ర్వాభి॑ము॒ఖాః సం॒ధ్యాయాం᳚ గాయత్రి॒యాఽభి॑మంత్రితా॒
 ఆప॑ ఊ॒ర్ధ్వం విక్షి॑పంతి॒ తా ఏ॒తా ఆపో॑ వ॒జ్రీభూ॒త్వా తాని॒ రక్షాꣳ॑సి
 మం॒దేహాఽరు॑ణే ద్వీ॒పే ప్రక్షి॑పంతి॒ యత్ప్ర॑దక్షి॒ణం ప్రక్ర॑మంతి॒ తేన॑
 పా॒ప్మాన॒మవ॑ ధూన్వంత్యు॒ద్యంత॑మస్తం॒ యంత॑మాది॒త్యమ॑భి ధ్యా॒యన్ కు॒ర్వన్
 బ్రా᳚హ్మ॒ణో వి॒ద్వాంథ్స॒కలం॑ భ॒ద్రమ॑శ్నుతే॒ఽసావా॑ది॒త్యో బ్ర॒హ్మేతి॒ బ్రహ్మై॒వ
 సన్బ్రహ్మా॒ప్యేతి॒ య ఏ॒వం వేద॑ .. 0. 2. 2. 2.. .. 2..

3 యద్దే॑వా దేవ॒హేళ॑నం॒ దేవా॑సశ్చకృ॒మా వ॒యం . ఆది॑త్యా॒స్తస్మా᳚న్మా
 ముంచత॒ర్తస్య॒ర్తేన॒ మామి॒త . దేవా॑ జీవనకా॒మ్యా యద్వా॒చాఽనృ॑తమూది॒మ
 . తస్మా᳚న్న ఇ॒హ ముం॑చత॒ విశ్వే॑ దేవాస్స॒జోష॑సః . ఋ॒తేన॑
 ద్యావాపృథివీ ఋ॒తేన॒ త్వꣳ స॑రస్వతి . కృ॒తాన్నః॑ పా॒హ్యేన॑సో॒
 యత్కించానృ॑తమూది॒మ . ఇం॒ద్రా॒గ్నీ మి॒త్రావరు॑ణౌ॒ సోమో॑ ధా॒తా బృహ॒స్పతిః॑
 . తే నో॑ ముంచం॒త్వేన॑సో॒ యద॒న్యకృ॑తమారి॒మ . స॒జా॒త॒శ॒ꣳ॒సాదు॒త
 జా॑మిశ॒ꣳ॒సాజ్జ్యాయ॑సః॒ శꣳసా॑దు॒త వా॒ కనీ॑యసః . అనా॑ధృష్టం
 దే॒వకృ॑తం॒ యదేన॒స్తస్మా॒త్త్వమ॒స్మాంజా॑తవేదో ముముగ్ధి .. 0. 2. 3. 3..

4 యద్వా॒చా యన్మన॑సా బా॒హుభ్యా॑మూ॒రుభ్యా॑మష్ఠీ॒వద్భ్యాꣳ॑ శి॒శ్నైర్యదనృ॑తం
 చకృ॒మా వ॒యం . అ॒గ్నిర్మా॒ తస్మా॒దేన॑సో॒ గార్హ॑పత్యః॒ ప్రముం॑చతు చకృ॒మ
 యాని॑ దుష్కృ॒తా . యేన॑ త్రి॒తో అ॑ర్ణ॒వాన్ని॑ర్బ॒భూవ॒ యేన॒ సూర్యం॒ తమ॑సో
 నిర్ము॒మోచ॑ . యేనేంద్రో॒ విశ్వా॒ అజ॑హా॒దరా॑తీ॒స్తేనా॒హం జ్యోతి॑షా॒ జ్యోతి॑రానశా॒న
 ఆ᳚క్షి . యత్కుసీ॑ద॒మప్ర॑తీత్తం॒ మయే॒హ యేన॑ య॒మస్య॑ ని॒ధినా॒ చరా॑మి
 . ఏ॒తత్తద॑గ్నే అనృ॒ణో భ॑వామి॒ జీవ॑న్నే॒వ ప్రతి॒ తత్తే॑ దధామి . యన్మయి॑
 మా॒తా యదా॑ పి॒పేష॒ యదం॒తరి॑క్షం॒ యదా॒శసాతి॑క్రామామి త్రి॒తే దే॒వా ది॒వి
 జా॒తా యదాప॑ ఇ॒మం మే॑ వరుణ॒ తత్త్వా॑ యామి॒ త్వం నో॑ అగ్నే॒ స త్వం నో॑ అగ్నే॒
 త్వమ॑గ్నే అ॒యాసి॑ .. 0. 2. 3. 4.. ము॒ము॒గ్ధి॒ స॒ప్త చ॑ .. 3..

5 యదదీ᳚వ్యన్నృ॒ణమ॒హం బ॒భూవాది॑థ్సన్వా సంజ॒గర॒ జనే᳚భ్యః .
 అ॒గ్నిర్మా॒ తస్మా॒దింద్ర॑శ్చ సంవిదా॒నౌ ప్రముం॑చతాం . యద్ధస్తా᳚భ్యాం
 చ॒కర॒ కిల్బి॑షాణ్య॒క్షాణాం᳚ వ॒గ్నుము॑ప॒జిఘ్న॑మానః . ఉ॒గ్రం॒ప॒శ్యా
 చ॑ రాష్ట్ర॒భృచ్చ॒ తాన్య॑ప్స॒రసా॒వను॑దత్తామృ॒ణాని॑ . ఉగ్రం॑పశ్యే॒
 రాష్ట్ర॑భృ॒త్కిల్బి॑షాణి॒ యద॒క్షవృ॑త్త॒మను॑దత్తమే॒తత్ . నేన్న॑
 ఋ॒ణానృ॒ణవ॒ ఇథ్స॑మానో య॒మస్య॑ లో॒కే అధి॑రజ్జు॒రాయ॑ . అవ॑ తే॒
 హేళ॒ ఉదు॑త్త॒మ మి॒మం మే॑ వరుణ॒ తత్త్వా॑ యామి॒ త్వం నో॑ అగ్నే॒ స త్వం
 నో॑ అగ్నే . సంకు॑సుకో॒ వికు॑సుకో నిరృ॒థో యశ్చ॑ నిస్వ॒నః . తేఽ 2ఽ॒
 స్మద్యక్ష్మ॒మనా॑గసో దూ॒రాద్దూ॒రమ॑చీచతం . నిర్య॑క్ష్మమచీచతే కృ॒త్యాం
 నిరృ॑తిం చ . తేన॒ యోఽ 2ఽ॒ స్మథ్సమృ॑చ్ఛాతై॒ తమ॑స్మై॒ ప్రసు॑వామసి .
 దు॒శ్శ॒ꣳ॒సా॒ను॒శ॒ꣳ॒సాభ్యాం᳚ ఘ॒ణేనా॑నుఘ॒ణేన॑ చ . తేనా॒న్యోఽ
 2ఽ॒ స్మథ్సమృ॑చ్ఛాతై॒ తమ॑స్మై॒ ప్రసు॑వామసి . సం వర్చ॑సా॒ పయ॑సా॒
 సంత॒నూభి॒రగ॑న్మహి॒ మన॑సా॒ సꣳశి॒వేన॑ . త్వష్టా॑ నో॒ అత్ర॒ విద॑ధాతు
 రా॒యోఽను॑మార్ష్టు త॒న్వో 2ఽ॒ యద్విలి॑ష్టం .. 0. 2. 4. 5.. కృ॒త్యాం నిరృ॑తిం చ॒
 పంచ॑ చ .. 4..

6 ఆయు॑ష్టే వి॒శ్వతో॑ దధద॒యమ॒గ్నిర్వరే᳚ణ్యః . పున॑స్తే ప్రా॒ణ ఆయా॑తి॒ పరా॒
 యక్ష్మꣳ॑ సువామి తే . ఆ॒యు॒ర్దా అ॑గ్నే హ॒విషో॑ జుషా॒ణో ఘృ॒తప్ర॑తీకో
 ఘృ॒తయో॑నిరేధి . ఘృ॒తం పీ॒త్వా మధు॒ చారు॒ గవ్యం॑ పి॒తేవ॑
 పు॒త్రమ॒భిర॑క్షతాది॒మం . ఇ॒మమ॑గ్న॒ ఆయు॑షే॒ వర్చ॑సే కృధి తి॒గ్మమోజో॑
 వరుణ॒ సꣳశి॑శాధి . మా॒తేవా᳚స్మా అదితే॒ శర్మ॑ యచ్ఛ॒ విశ్వే॑ దేవా॒
 జర॑దష్టి॒ర్యథాఽస॑త్ . అగ్న॒ ఆయూꣳ॑షి పవస॒ ఆసు॒వోర్జ॒మిషం॑చ నః .
 ఆ॒రే బా॑ధస్వ దు॒చ్ఛునాం᳚ . అగ్నే॒ పవ॑స్వ॒ స్వపా॑ అ॒స్మే వర్చ॑స్సు॒వీర్యం᳚ .
 దధ॑ద్ర॒యిం మయి॒ పోషం᳚ .. 0. 2. 5. 6..

7 అ॒గ్నిరృషిః॒ పవ॑మానః॒ పాంచ॑జన్యః పు॒రోహి॑తః . తమీ॑మహే మహాగ॒యం .
 అగ్నే॑ జా॒తాన్ప్రణు॑దానస్స॒పత్నా॒న్ప్రత్య జా॑తాంజాతవేదో నుదస్వ . అ॒స్మే దీ॑దిహి
 సు॒మనా॒ అహే॑ళం॒ఛర్మం॑తే స్యామ త్రి॒వరూ॑థ ఉ॒ద్భౌ . సహ॑సా జా॒తాన్ప్రణు॑దానః
 స॒పత్నా॒న్ప్రత్యజా॑తాంజాతవేదో నుదస్వ . అధి॑ నో బ్రూహి సుమన॒స్యమా॑నో వ॒య2ꣳ
 స్యా॑మ॒ ప్రణు॑దానః స॒పత్నాన్॑ . అగ్నే॒ యో నో॒ఽభితో॒ జనో॒ వృకో॒ వారో॒
 జిఘాꣳ॑సతి . తాగ్స్త్వం వృ॑త్రహంజహి॒ వస్వ॒స్మభ్య॒మాభ॑ర . అగ్నే॒ యో
 నో॑ఽభి॒దాస॑తి సమా॒నో యశ్చ॒ నిష్ట్యః॑ . తం వ॒యꣳ స॒మిధం॑ కృ॒త్వా
 తుభ్య॑మ॒గ్నేఽపి॑దధ్మసి .. 0. 2. 5. 7..

8 యో నః॒ శపా॒దశ॑పతో॒ యశ్చ॑ నః॒ శప॑తః॒ శపా᳚త్ . ఉ॒షాశ్చ॒
 తస్మై॑ ని॒మ్రుక్చ॒ సర్వం॑ పా॒పꣳ సమూ॑హతాం . యో న॑స్స॒పత్నో॒ యో రణో॒
 మర్తో॑ఽభి॒దాస॑తి దేవాః . ఇ॒ధ్మస్యే॑వ ప్ర॒క్షాయ॑తో॒ మా తస్యోచ్ఛే॑షి॒ కించ॒న
 . యో మాం ద్వేష్టి॑ జాతవేదో॒ యం చా॒హం ద్వేష్మి॒ యశ్చ॒ మాం . సర్వా॒గ్॒స్తాన॑గ్నే॒
 సంద॑హ॒ యాగ్శ్చా॒హం ద్వేష్మి॒ యే చ॒ మాం . యో అ॒స్మభ్య॑మరాతీ॒యాద్యశ్చ॑ నో॒
 ద్వేష॑తే॒ జనః॑ . నిందా॒ద్యో అ॒స్మాందిప్సా᳚చ్చ॒ సర్వా॒గ్॒స్తాన్మ॑ష్మ॒షా కు॑రు .
 సꣳశి॑తం మే॒ బ్రహ్మ॒ సꣳశి॑తం వీ॒ర్యాం 2ఽ॒ బలం᳚ . సꣳశి॑తం క్ష॒త్త్రం
 మే॑ జి॒ష్ణు యస్యా॒హమస్మి॑ పు॒రోహి॑తః . ఉదే॑షాం బా॒హూ అ॑తిర॒ముద్వర్చో॒ అథో॒
 బలం᳚ . క్షి॒ణోమి॒ బ్రహ్మ॑ణా॒ఽమిత్రా॒నున్న॑యామి॒ స్వాం 2 అ॒హం . పున॒ర్మనః॒
 పున॒రాయు॑ర్మ॒ ఆగా॒త్పున॒శ్చక్షుః॒ పునః॒ శ్రోత్రం॑ మ॒ ఆగా॒త్పునః॑ ప్రా॒ణః
 పున॒రాకూ॑తం మ॒ ఆగా॒త్పున॑శ్చి॒త్తం పున॒రాధీ॑తం మ॒ ఆగా᳚త్ . వై॒శ్వా॒న॒రో
 మేఽద॑బ్ధస్తనూ॒పా అవ॑బాధతాం దురి॒తాని॒ విశ్వా᳚ .. 0. 2. 5. 8.. పోషం॑ దధ్మసి
 పు॒రోహి॑తశ్చ॒త్వారి॑ చ .. 5..

9 వై॒శ్వా॒న॒రాయ॒ ప్రతి॑వేదయామో॒ యదీ॑నృ॒ణꣳ సం॑గ॒రో దే॒వతా॑సు
 . స ఏ॒తాన్పాశా᳚న్ప్ర॒ముచ॒న్ప్రవే॑ద॒ స నో॑ ముంచాతు దురి॒తాదవ॒ద్యాత్ .
 వై॒శ్వా॒న॒రః పవ॑యాన్నః ప॒విత్రై॒ర్యథ్సం॑గ॒రమ॒భిధావా᳚మ్యా॒శాం .
 అనా॑జాన॒న్మన॑సా॒ యాచ॑మానో॒ యదత్రైనో॒ అవ॒ తథ్సు॑వామి . అ॒మీ యే సు॒భగే॑
 ది॒వి వి॒చృతౌ॒ నామ॒ తార॑కే . ప్రేహామృత॑స్య యచ్ఛతామే॒తద్బ॑ద్ధక॒మోచ॑నం .
 విజి॑హీర్ష్వ లో॒కాన్కృ॑ధి బం॒ధాన్ముం॑చాసి॒ బద్ధ॑కం . యోనే॑రివ॒ ప్రచ్యు॑తో॒
 గర్భ॒స్సర్వా᳚న్ప॒థో అ॑నుష్వ . స ప్ర॑జా॒నన్ప్రతి॑గృభ్ణీత వి॒ద్వాన్ప్ర॒జాప॑తిః
 ప్రథమ॒జా ఋ॒తస్య॑ . అ॒స్మాభి॑ర్ద॒త్తం జ॒రసః॑ ప॒రస్తా॒దచ్ఛి॑న్నం॒
 తంతు॑మను॒సంచ॑రేమ .. 0. 2. 6. 9..

10 త॒తం తంతు॒మన్వేకే॒ అను॒సంచ॑రంతి॒ యేషాం᳚ ద॒త్తం పిత్ర్య॒మాయ॑నవత్ .
 అ॒బం॒ధ్వేకే॒ దద॑తః ప్ర॒యచ్ఛా॒ద్దాతుం॒ చేచ్ఛ॒క్నవా॒ꣳ॒సస్స్వ॒ర్గ ఏ॑షాం .
 ఆర॑భేథా॒మను॒సꣳర॑భేథాꣳ సమా॒నం పంథా॑మవథో ఘృ॒తేన॑ . యద్వాం᳚
 పూ॒ర్తం పరి॑విష్టం॒ యద॒గ్నౌ తస్మై॒ గోత్రా॑యే॒హ జాయా॑పతీ॒ సꣳర॑భేథాం .
 యదం॒తరి॑క్షం పృథి॒వీము॒త ద్యాం యన్మా॒తరం॑ పి॒తరం॑ వా జిహిꣳసి॒మ .
 అ॒గ్నిర్మా॒ తస్మా॒దేన॑సో॒ గార్హ॑పత్య॒ ఉన్నో॑ నేషద్దురి॒తా యాని॑ చకృ॒మ
 . భూమి॑ర్మా॒తాఽది॑తిర్నో జ॒నిత్రం॒ భ్రాతా॒ఽన్తరి॑క్షమ॒భిశ॑స్త ఏనః .
 ద్యౌర్నః॑ పి॒తా పి॑తృ॒యాచ్ఛం భ॑వాసి జా॒మి మి॒త్వా మా వి॑విథ్సి లో॒కాత్ .
 యత్ర॑ సు॒హార్దః॑ సు॒కృతో॒ మదం॑తే వి॒హాయ॒ రోగం॑ త॒న్వా 2ఽ॒ గ్॒ స్వాయాం᳚
 . అ॒శ్లో॒ణాంగై॒రహ్రు॑తాస్స్వ॒ర్గే తత్ర॑ పశ్యేమ పి॒తరం॑ చ పు॒త్రం .
 యదన్న॒మద్మ్యనృ॑తేన దేవా దా॒స్యన్నదా᳚స్యన్ను॒త వా॑ కరి॒ష్యన్న్ . యద్దే॒వానాం॒
 చక్షు॒ష్యాగో॒ అస్తి॒ యదే॒వ కించ॑ ప్రతిజగ్రా॒హమ॒గ్నిర్మా॒ తస్మా॑దనృ॒ణం
 కృ॑ణోతు . యదన్న॒మద్మి॑ బహు॒ధా విరూ॑పం॒ వాసో॒ హిర॑ణ్యము॒త గామ॒జామవిం᳚
 . యద్దే॒వానాం॒ చక్షు॒ష్యాగో॒ అస్తి॒ యదే॒వ కించ॑ ప్రతిజగ్రా॒హమ॒గ్నిర్మా॒
 తస్మా॑దనృ॒ణం కృ॑ణోతు . య॒న్మయా॑ మన॑సా వా॒చా॒ కృ॒త॒మేనః॑ కదా॒చన
 . సర్వస్మా᳚త్తస్మా᳚న్మేళి॑తో మో॒గ్ధి॒ త్వꣳ హి వేత్థ॑ యథాత॒థం .. 0. 2. 6. 10..

 చ॒రే॒మ॒ పు॒త్రꣳ షట్చ॑ .. 6..

11 వాత॑రశనా హ॒ వా ఋష॑యః శ్రమ॒ణా ఊ॒ర్ధ్వమం॑థి॒నో
 బ॑భూవు॒స్తానృష॑యో॒ఽర్థమా॑య॒గ్గ్॒స్తే ని॒లాయ॑మచర॒గ్గ్॒స్తేఽను॑ప్రవిశుః
 కూశ్మాం॒డాని॒ తాగ్స్తేష్వన్వ॑విందంఛ్ర॒ద్ధయా॑ చ॒ తప॑సా చ॒
 తానృష॑యోఽబ్రువన్క॒థా ని॒లాయం॑ చర॒థేతి॒ త ఋషీ॑నబ్రువ॒న్నమో॑ వోఽస్తు
 భగవంతో॒ఽస్మింధా᳚మ్ని॒ కేన॑ వస్సపర్యా॒మేతి॒ తానృష॑యోఽబ్రువన్ప॒విత్రం॑
 నో బ్రూత॒ యేనా॑రే॒పస॑స్స్యా॒మేతి॒ త ఏ॒తాని॑ సూ॒క్తాన్య॑పశ్య॒న్॒
 యద్దే॑వా దేవ॒హేళ॑నం॒ యద్దీ᳚వ్యన్నృ॒ణమ॒హం బ॒భువాయు॑ష్టే
 వి॒శ్వతో॑ దధ॒దిత్యే॒తైరాజ్యం॑ జుహుత వైశ్వాన॒రాయ॒ ప్రతి॑వేదయామ॒
 ఇత్యుప॑తిష్ఠత॒ యద॑ర్వా॒చీన॒మేనో᳚ భ్రూణహ॒త్యాయా॒స్తస్మా᳚న్మోక్ష్యధ్వ॒
 ఇతి॒ త ఏ॒తైర॑జుహువు॒స్తేఽరే॒పసో॑ఽభవన్ కర్మా॒దిష్వే॒తైర్జు॑హుయాత్ పూ॒తో
 దే॑వలో॒కాంథ్సమ॑శ్నుతే .. 0. 2. 7. 11.. .. 7..

12 కూ॒శ్మాం॒డైర్జు॑హుయా॒ద్యోఽపూ॑త ఇవ॒ మన్యే॑త॒ యథా᳚ స్తే॒నో యథా᳚
 భ్రూణ॒హైవమే॒ష భ॑వతి॒ యోఽయోనౌ॒ రేత॑స్సిం॒చతి॒ యద॑ర్వా॒చీన॒మేనో᳚
 భ్రూణహ॒త్యాయా॒స్తస్మా᳚న్ముచ్యతే॒ యావ॒దేనో॑ దీ॒క్షాముపై॑తి దీక్షి॒త ఏ॒తైస్స॑త॒తి
 జు॑హోతి సంవథ్స॒రం దీ᳚క్షి॒తో భ॑వతి సంవథ్స॒రాదే॒వాత్మానం॑ పునీతే॒ మాసం॑
 దీక్షి॒తో భ॑వతి॒ యో మాస॒స్స సం॑వథ్స॒రః సం॑వథ్స॒రాదే॒వాత్మానం॑ పునీతే॒
 చతు॑ర్విꣳశతి॒ꣳ॒ రాత్రీ᳚ర్దీక్షి॒తో భ॑వతి॒ చతు॑ర్విꣳశతిరర్ధమా॒సాః
 సం॑వథ్స॒రః సం॑వథ్స॒రాదే॒వాత్మానం॑ పునీతే॒ ద్వాద॑శ॒ రాత్రీ᳚ర్దీక్షి॒తో
 భ॑వతి॒ ద్వాద॑శ॒ మాసాః᳚ సంవథ్స॒రః సం॑వథ్స॒రాదే॒వాత్మానం॑
 పునీతే॒ షడ్రాత్రీ᳚ర్దీక్షి॒తో భ॑వతి॒ షడ్వా ఋ॒తవః॑ సంవథ్స॒రః
 సం॑వథ్స॒రాదే॒వాత్మానం॑ పునీతే తి॒స్రో రాత్రీ᳚ర్దీక్షి॒తో భ॑వతి త్రి॒పదా॑
 గాయ॒త్రీ గా॑యత్రి॒యా ఏ॒వాత్మానం॑ పునీతే॒ న మా॒ꣳ॒సమ॑శ్నీయా॒న్న
 స్త్రియ॒ముపే॑యా॒న్నోపర్యా॑సీత॒ జుగు॑ప్సే॒తానృ॑తా॒త్పయో᳚ బ్రాహ్మ॒ణస్య॑
 వ్ర॒తం య॑వా॒గూ రా॑జ॒న్య॑స్యా॒మిక్షా॒ వైశ్య॒స్యాథో॑ సౌ॒మ్యేఽప్య॑ధ్వ॒ర
 ఏ॒తద్వ్ర॒తం బ్రూ॑యా॒ద్యది॒ మన్యే॑తోప॒దస్యా॒మీత్యో॑ద॒నం ధా॒నాః
 సక్తూ᳚న్ఘృ॒తమిత్యను॑వ్రతయేదా॒త్మనోఽను॑పదాసాయ .. 0. 2. 8. 12.. .. 8..

13 అ॒జాన్ హ॒ వై పృశ్నీగ్॑స్తప॒స్యమా॑నా॒న్బ్రహ్మ॑ స్వయం॒భ్వ॑భ్యాన॑ర్ష॒త్త
 ఋష॑యోఽభవం॒తదృషీ॑ణామృషి॒త్వం తాం దే॒వతా॒ముపా॑తిష్ఠంత య॒జ్ఞకా॑మా॒స్త
 ఏ॒తం బ్ర॑హ్మయ॒జ్ఞమ॑పశ్యం॒తమాఽహ॑రం॒తేనా॑యజంత॒ యదృ॒చోఽధ్యగీ॑షత॒
 తాః పయ॑ ఆహుతయో దే॒వానా॑మభవ॒న్॒ యద్యజూꣳ॑షి ఘృ॒తాహు॑తయో॒ యథ్సామా॑ని॒
 సోమా॑హుతయో॒ యదథ॑ర్వాంగి॒రసో॒ మధ్వా॑హుతయో॒ యద్బ్రా᳚హ్మ॒ణానీ॑తిహా॒సాన్పు॑రా॒ణాని॒
 కల్పా॒న్గాథా॑ నారాశ॒ꣳ॒సీర్మే॑దాహు॒తయో॑ దే॒వానా॑మభవం॒తాభిః॒, క్షుధం॑
 పా॒ప్మాన॒మపా᳚ఘ్న॒న్నప॑హతపాప్మానో దే॒వాస్స్వ॒ర్గం లో॒కమా॑య॒న్బ్రహ్మ॑ణః॒
 సాయు॑జ్య॒మృష॑యోఽగచ్ఛన్ .. 0. 2. 9. 13.. .. 9..

14 పంచ॒ వా ఏ॒తే మ॑హాయ॒జ్ఞాః స॑త॒తి ప్రతా॑యంతే సత॒తి సంతి॑ష్ఠంతే
 దేవయ॒జ్ఞః పి॑తృయ॒జ్ఞో భూ॑తయ॒జ్ఞో మ॑నుష్యయ॒జ్ఞో బ్ర॑హ్మయ॒జ్ఞ ఇతి॒
 యద॒గ్నౌ జు॒హోత్య॒పి స॒మిధం॒ తద్దే॑వయ॒జ్ఞః సంతి॑ష్ఠతే॒ యత్పి॒తృభ్యః॑
 స్వ॒ధాక॒రోత్యప్య॒పస్తత్పి॑తృయ॒జ్ఞః సంతి॑ష్ఠతే॒ యద్భూ॒తేభ్యో॑ బ॒లిꣳ
 హర॑తి॒ తద్భూ॑తయ॒జ్ఞః సంతి॑ష్ఠతే॒ యద్బ్రా᳚హ్మ॒ణేభ్యోఽన్నం॒ దదా॑తి॒
 తన్మ॑నుష్యయ॒జ్ఞః సంతి॑ష్ఠతే॒ యథ్స్వా᳚ధ్యా॒యమధీ॑యీ॒తైకా॑మప్యృ॒చం
 యజు॒స్సామ॑ వా॒ తద్బ్ర॑హ్మయ॒జ్ఞః సంతి॑ష్ఠతే॒ యదృ॒చోఽధీ॑తే॒ పయ॑సః॒
 కూల్యా॑ అస్య పి॒తౄంథ్స్వ॒ధా అ॒భివ॑హంతి॒ యద్యజూꣳ॑షి ఘృ॒తస్య॑
 కూల్యా॒ యథ్సామా॑ని॒ సోమ॑ ఏభ్యః పవతే॒ యదథ॑ర్వాంగి॒రసో॒ మధోః᳚ కూల్యా॒
 యద్బ్రా᳚హ్మ॒ణానీ॑తిహా॒సాన్పు॑రా॒ణాని॒ కల్పా॒న్గాథా॑ నారాశ॒ꣳ॒సీర్మేద॑సః॒
 కూల్యా॑ అస్య పి॒తౄంథ్స్వ॒ధా అ॒భివ॑హంతి॒ యదృ॒చోఽధీ॑తే॒ పయ॑
 ఆహుతిభిరే॒వ తద్దే॒వాగ్స్త॑ర్పయతి॒ యద్యజూꣳ॑షి ఘృ॒తాహు॑తిభి॒ర్యథ్సామా॑ని॒
 సోమా॑హుతిభి॒ర్యదథ॑ర్వాంగి॒రసో॒ మధ్వా॑హుతిభి॒ర్యద్బ్రా᳚హ్మ॒ణానీ॑తిహా॒సాన్
 పు॑రా॒ణాని॒ కల్పా॒న్గాథా॑ నారాశ॒ꣳ॒సీర్మే॑దాహు॒తిభి॑రే॒వ
 తద్దే॒వాగ్స్త॑ర్పయతి॒ త ఏ॑నం తృ॒ప్తా ఆయు॑షా॒ తేజ॑సా॒ వర్చ॑సా శ్రి॒యా యశ॑సా
 బ్రహ్మవర్చ॒సేనా॒న్నాద్యే॑న చ తర్పయంతి .. 0. 2. 10. 14.. .. 10..

15 బ్ర॒హ్మ॒య॒జ్ఞేన॑ య॒క్ష్యమా॑ణః॒ ప్రాచ్యాం᳚ ది॒శి గ్రామా॒దఛ॑దిర్ద॒ర్॒శ
 ఉదీ᳚చ్యాం ప్రాగుదీ॒చ్యాం వో॒దిత॑ ఆది॒త్యే ద॑క్షిణ॒త ఉ॑ప॒వీయో॑ప॒విశ్య॒
 హస్తా॑వవ॒నిజ్య॒ త్రిరాచా॑మే॒ద్ద్విః ప॑రి॒మృజ్య॑ స॒కృదు॑ప॒స్పృశ్య॒
 శిర॒శ్చక్షు॑షీ॒ నాసి॑కే॒ శ్రోత్రే॒ హృద॑యమా॒లభ్య॒ యత్త్రిరా॒చామ॑తి॒
 తేన॒ ఋచః॑ ప్రీణాతి॒ యద్ద్విః ప॑రి॒మృజ॑తి॒ తేన॒ యజూꣳ॑షి॒
 యథ్స॒కృదు॑ప॒స్పృశ॑తి॒ తేన॒ సామా॑ని॒ యథ్స॒వ్యం పా॒ణిం పా॒దౌ
 ప్రో॒క్షతి॒ యచ్ఛిర॒శ్చక్షు॑షీ॒ నాసి॑కే॒ శ్రోత్రే॒ హృద॑యమా॒లభ॑తే॒
 తేనాథ॑ర్వాంగి॒రసో᳚ బ్రాహ్మ॒ణానీ॑తిహా॒సాన్పు॑రా॒ణాని॒ కల్పా॒న్గాథా॑
 నారాశ॒ꣳ॒సీః ప్రీ॑ణాతి॒ దర్భా॑ణాం మ॒హదు॑ప॒స్తీఱ్యో॒పస్థం॑ కృ॒త్వా
 ప్రాఙాసీ॑నః స్వాధ్యా॒యమధీ॑యీతా॒పాం వా ఏ॒ష ఓష॑ధీనా॒ꣳ॒ రసో॒ యద్ద॒ర్భాః
 సర॑సమే॒వ బ్రహ్మ॑ కురుతే దక్షిణోత్త॒రౌ పా॒ణీ పా॒దౌ కృ॒త్వా సప॒విత్రా॒వోమితి॒
 ప్రతి॑పద్యత ఏ॒తద్వై యజు॑స్త్రయీం వి॒ద్యాం ప్రత్యే॒షా వాగే॒తత్ప॑ర॒మమ॒క్షరం॒
 తదే॒తదృ॒చాఽభ్యు॑క్త మృ॒చో అ॒క్షరే॑ పర॒మే వ్యో॑మ॒న్॒ యస్మిం॑దే॒వా
 అధి॒ విశ్వే॑ నిషే॒దుర్యస్తన్న వేద॒ కిమృ॒చా క॑రిష్యతి॒ య ఇత్తద్వి॒దుస్త
 ఇ॒మే సమా॑సత॒ ఇతి॒ త్రీనే॒వ ప్రాయుం॑క్త॒ భూర్భువ॒స్స్వ॑రిత్యా॑హై॒తద్వై
 వా॒చస్స॒త్యం యదే॒వ వా॒చస్స॒త్యం తత్ప్రాయుం॒క్తాథ॑ సావి॒త్రీం గా॑య॒త్రీం
 త్రిరన్వా॑హ ప॒చ్ఛో᳚ఽర్ధర్చ॑శోఽనవా॒నꣳ స॑వి॒తా శ్రియః॑ ప్రసవి॒తా
 శ్రియ॑మే॒వాప్నో॒త్యథో᳚ ప్ర॒జ్ఞాత॑యై॒వ ప్ర॑తి॒పదా॒ ఛందాꣳ॑సి॒ ప్రతి॑పద్యతే
 .. 0. 2. 11. 15.. .. 11..

16 గ్రామే॒ మన॑సా స్వాధ్యా॒యమధీ॑యీత॒ దివా॒ నక్తం॑ వే॒తి హ॑ స్మా॒హ శౌ॒చ
 ఆ᳚హ్నే॒య ఉ॒తార॑ణ్యే॒ఽబల॑ ఉ॒త వా॒చోత తిష్ఠ॑న్ను॒త వ్రజ॑న్ను॒తాసీ॑న
 ఉ॒త శయా॑నో॒ఽధీయీ॑తై॒వ స్వా᳚ధ్యా॒యం తప॑స్వీ॒ పుణ్యో॑ భవతి॒ య ఏ॒వం
 వి॒ద్వాంథ్స్వా᳚ధ్యా॒యమధీ॑తే॒ నమో॒ బ్రహ్మ॑ణే॒ నమో॑ అస్త్వ॒గ్నయే॒ నమః॑ పృథి॒వ్యై
 నమ॒ ఓష॑ధీభ్యః . నమో॑ వా॒చే నమో॑ వా॒చస్పత॑యే॒ నమో॒ విష్ణ॑వే బృహ॒తే
 క॑రోమి .. 0. 2. 12. 16.. .. 12..

17 మ॒ధ్యంది॑నే ప్ర॒బల॒మధీ॑యీతా॒సౌ ఖలు॒ వావైష ఆ॑ది॒త్యో
 యద్బ్రా᳚హ్మ॒ణస్తస్మా॒త్తర్హి॒ తేక్ష్ణి॑ష్ఠం తపతి॒ తదే॒షాఽభ్యు॑క్తా . చి॒త్రం
 దే॒వానా॒ముద॑గా॒దనీ॑కం॒ చక్షు॑ర్మి॒త్రస్య॒ వరు॑ణస్యా॒గ్నేః . ఆఽప్రా॒
 ద్యావా॑పృథి॒వీ అం॒తరి॑క్ష॒ꣳ॒ సూర్య॑ ఆ॒త్మా జగ॑తస్త॒స్థుష॒శ్చేతి॒ స వా
 ఏ॒ష య॒జ్ఞః స॒ద్యః ప్రతా॑యతే స॒ద్యః సంతి॑ష్ఠతే॒ తస్య॒ ప్రాక్సా॒యమ॑వభృ॒థో
 నమో॒ బ్రహ్మ॑ణ॒ ఇతి॑ పరిధా॒నీయాం॒ త్రిరన్వా॑హా॒ప ఉ॑ప॒స్పృశ్య॑ గృ॒హానే॑తి॒
 తతో॒ యత్కించ॒ దదా॑తి॒ సా దక్షి॑ణా .. 0. 2. 13. 17.. .. 13..

18 తస్య॒ వా ఏ॒తస్య॑ య॒జ్ఞస్య॒ మేఘో॑ హవి॒ర్ధానం॑ వి॒ద్యుద॒గ్నిర్వ॒ర్॒షꣳ
 హ॒విస్స్త॑నయి॒త్నుర్వ॑షట్కా॒రో యద॑వ॒స్ఫూర్జ॑తి॒ సోఽను॑వషట్కా॒రో
 వా॒యురా॒త్మాఽమా॑వా॒స్యా᳚ స్విష్ట॒కృద్య ఏ॒వం వి॒ద్వాన్మే॒ఘే వ॒ర్॒షతి॑
 వి॒ద్యోత॑మానే స్త॒నయ॑త్యవ॒స్ఫూర్జ॑తి॒ పవ॑మానే వా॒యావ॑మావా॒స్యా॑యాగ్
 స్వాధ్యా॒యమధీ॑తే॒ తప॑ ఏ॒వ తత్త॑ప్యతే॒ తపో॑ హి స్వాధ్యా॒య ఇత్యు॑త్త॒మం
 నాకꣳ॑ రోహత్యుత్త॒మః స॑మా॒నానాం᳚ భవతి॒ యావం॑తꣳ హ॒ వా ఇ॒మాం వి॒త్తస్య॑
 పూ॒ర్ణాం దద॑థ్స్వ॒ర్గం లో॒కం జ॑యతి॒ తావం॑తం లో॒కం జ॑యతి॒ భూయాꣳ॑సం
 చాక్ష॒య్యం చాప॑పునర్మృ॒త్యుంజ॑యతి॒ బ్రహ్మ॑ణ॒స్సాయు॑జ్యం గచ్ఛతి .. 0. 2. 14. 18.. .. 14..

19 తస్య॒ వా ఏ॒తస్య॑ య॒జ్ఞస్య॒ ద్వావ॑నధ్యా॒యౌ యదా॒త్మాఽశుచి॒ర్యద్దే॒శః
 సమృ॑ద్ధిర్దైవ॒తాని॒ య ఏ॒వం వి॒ద్వాన్మ॑హారా॒త్ర ఉ॒షస్యుది॑తే॒
 వ్రజ॒గ్గ్॒స్తిష్ఠ॒న్నాసీ॑నః॒ శయా॑నో॒ఽరణ్యే᳚ గ్రామే॒ వా
 యావ॑త్త॒రసగ్గ్॑ స్వాధ్యా॒యమధీ॑తే॒ సర్వా᳚న్ లో॒కాన్ జ॑యతి॒ సర్వా᳚న్
 లో॒కాన॑నృ॒ణోఽను॒సంచ॑రతి॒ తదే॒షాఽభ్యు॑క్తా . అ॒నృ॒ణా
 అ॒స్మిన్న॑నృ॒ణాః పర॑స్మి2ꣳస్తృ॒తీయే॑ లో॒కే అ॑నృ॒ణాస్స్యా॑మ . యే
 దే॑వ॒యానా॑ ఉ॒త పి॑తృ॒యాణా॒స్సర్వా᳚న్ప॒థో అ॑నృ॒ణా ఆక్షీ॑యే॒మేత్య॒గ్నిం
 వై జా॒తం పా॒ప్మా జ॑గ్రాహ॒ తం దే॒వా ఆహు॑తీభిః పా॒ప్మాన॒మపా᳚ఘ్న॒న్నాహు॑తీనాం
 య॒జ్ఞేన॑ య॒జ్ఞస్య॒ దక్షి॑ణాభి॒ర్దక్షి॑ణానాం బ్రాహ్మ॒ణేన॑ బ్రాహ్మ॒ణస్య॒
 ఛందో॑భి॒శ్ఛంద॑సాగ్ స్వాధ్యా॒యేనాప॑హతపాప్మా స్వాధ్యా॒యో॑ దే॒వప॑విత్రం॒ వా
 ఏ॒తత్తం యోఽనూ᳚థ్సృ॒జత్యభా॑గో వా॒చి భ॑వ॒త్యభా॑గో నా॒కే తదే॒షాఽభ్యు॑క్తా
 . యస్తి॒త్యాజ॑ సఖి॒విద॒ꣳ॒ సఖా॑యం॒ న తస్య॑ వా॒చ్యపి॑ భా॒గో అ॑స్తి
 . యదీꣳ॑ శృ॒ణోత్య॒లకꣳ॑ శృణోతి॒ న హి ప్ర॒వేద॑ సుకృ॒తస్య॒
 పంథా॒మితి॒ తస్మా᳚థ్స్వాధ్యా॒యోఽధ్యే॑త॒వ్యో॑ యం యం॑ క్ర॒తుమధీ॑తే॒ తేన॑
 తేనాస్యే॒ష్టం భ॑వత్య॒గ్నేర్వా॒యోరా॑ది॒త్యస్య॒ సాయు॑జ్యం గచ్ఛతి॒ తదే॒షాఽభ్యు॑క్తా
 . యే అ॒ర్వాఙు॒త వా॑ పురా॒ణే వే॒దం వి॒ద్వాꣳస॑మ॒భితో॑ వదంత్యాది॒త్యమే॒వ తే
 పరి॑వదంతి॒ సర్వే॑ అ॒గ్నిం ద్వి॒తీయం॑ తృ॒తీయం॑ చ హ॒ꣳ॒సమితి॒ యావ॑తీ॒ర్వై
 దే॒వతా॒స్తాస్సర్వా॑ వేద॒విది॑ బ్రాహ్మ॒ణే వ॑సంతి॒ తస్మా᳚ద్బ్రాహ్మ॒ణేభ్యో॑ వేద॒విద్భ్యో॑
 ది॒వే ది॑వే॒ నమ॑స్కుర్యా॒న్నాశ్లీ॒లం కీ᳚ర్తయేదే॒తా ఏ॒వ దే॒వతాః᳚ ప్రీణాతి .. 0. 2. 15. 19.. .. 15..

20 రిచ్య॑త ఇవ॒ వా ఏ॒ష ప్రేవ రి॑చ్యతే॒ యో యా॒జయ॑తి॒ ప్రతి॑ వా గృ॒హ్ణాతి॑
 యా॒జయి॑త్వా ప్రతిగృ॒హ్య వాఽన॑శ్నం॒త్రిః స్వా᳚ధ్యా॒యం వే॒దమధీ॑యీత త్రిరా॒త్రం
 వా॑ సావి॒త్రీం గా॑య॒త్రీమ॒న్వాతి॑రేచయతి॒ వరో॒ దక్షి॑ణా॒ వరే॑ణై॒వ వరగ్గ్॑
 స్పృణోత్యా॒త్మా హి వరః॑ .. 0. 2. 16. 20.. .. 16..

21 దు॒హే హ॒ వా ఏ॒ష ఛందాꣳ॑సి॒ యో యా॒జయ॑తి॒ స యేన॑ యజ్ఞక్ర॒తునా॑
 యా॒జయే॒థ్సోఽర॑ణ్యం ప॒రేత్య॑ శుచౌ దే॒శే స్వా᳚ధ్యా॒యమే॒వైన॒మధీ॑యన్నాసీ॒త
 తస్యా॒నశ॑నం దీ॒క్షా స్థా॒నము॑ప॒సద॒ ఆస॑నꣳ సు॒త్యా వాగ్జు॒హూర్మన॑
 ఉప॒భృద్ధృ॒తిర్ధ్రు॒వా ప్రా॒ణో హ॒విః సామా᳚ధ్వ॒ర్యుస్స వా ఏ॒ష య॒జ్ఞః
 ప్రా॒ణద॑క్షి॒ణోఽనం॑తదక్షిణః॒ సమృ॑ద్ధతరః .. 0. 2. 17. 21.. .. 17..

22 క॒తి॒ధాఽవ॑కీర్ణీ ప్రవి॒శతి॑ చతు॒ర్ధేత్యా॑హుర్బ్రహ్మవా॒దినో॑ మ॒రుతః॑
 ప్రా॒ణైరింద్రం॒ బలే॑న॒ బృహ॒స్పతిం॑ బ్రహ్మవర్చ॒సేనా॒గ్నిమే॒వేత॑రేణ॒
 సర్వే॑ణ॒ తస్యై॒తాం ప్రాయ॑శ్చిత్తిం వి॒దాంచ॑కార సుదే॒వః కా᳚శ్య॒పో యో
 బ్ర॑హ్మచా॒ర్య॑వ॒కిరే॑దమావా॒స్యా॑యా॒ꣳ॒ రాత్ర్యా॑మ॒గ్నిం ప్ర॒ణీయో॑పసమా॒ధాయ॒
 ద్విరాజ్య॑స్యోప॒ఘాతం॑ జుహోతి॒ కామావ॑కీర్ణో॒ఽస్మ్యవ॑కీర్ణోఽస్మి॒ కామ॒
 కామా॑య॒ స్వాహా॒ కామాభి॑ద్రుగ్ధో॒ఽస్మ్యభి॑ద్రుగ్ధోఽస్మి॒ కామ॒ కామా॑య॒
 స్వాహేత్య॒మృతం॒ వా ఆజ్య॑మ॒మృత॑మే॒వాత్మంధ॑త్తే హు॒త్వా ప్రయ॑తాంజ॒లిః
 కవా॑తిర్యఙ్ఙ॒గ్నిమ॒భిమం॑త్రయేత॒ సం మా॑ సించంతు మ॒రుతః॒ సమింద్ర॒స్సం
 బృహ॒స్పతిః॑ . సం మా॒ఽయమ॒గ్నిః సిం॑చ॒త్వాయు॑షా చ॒ బలే॑న॒ చాయు॑ష్మంతం
 కరోత॒ మేతి॒ ప్రతి॑ హాస్మై మ॒రుతః॑ ప్రా॒ణాంద॑ధతి॒ ప్రతీంద్రో॒ బలం॒ ప్రతి॒
 బృహ॒స్పతి॑ర్బ్రహ్మవర్చ॒సం ప్రత్య॒గ్నిరి॒తర॒థ్సర్వ॒ꣳ॒ సర్వ॑తనుర్భూ॒త్వా
 సర్వ॒మాయు॑రేతి॒ త్రిర॒భిమం॑త్రయేత॒ త్రిష॑త్యా॒ హి దే॒వా యోఽపూ॑త ఇవ॒ మన్యే॑త॒
 స ఇ॒త్థం జు॑హుయాది॒త్థమ॒భిమం॑త్రయేత॒ పునీ॑త ఏ॒వాత్మాన॒మాయు॑రే॒వాత్మంధ॑త్తే॒
 వరో॒ దక్షి॑ణా॒ వరే॑ణై॒వ వరగ్గ్॑ స్పృణోత్యా॒త్మా హి వరః॑ .. 0. 2. 18. 22.. .. 18..

23 భూః ప్రప॑ద్యే॒ భువః॒ ప్రప॑ద్యే॒ స్వః॑ ప్రప॑ద్యే॒ భూర్భూవ॒స్స్వః॑ ప్రప॑ద్యే॒
 బ్రహ్మ॒ ప్రప॑ద్యే బ్రహ్మకో॒శం ప్రప॑ద్యే॒ఽమృతం॒ ప్రప॑ద్యేఽమృతకో॒శం ప్రప॑ద్యే
 చతుర్జా॒లం బ్ర॑హ్మకో॒శం యం మృ॒త్యుర్నావ॒పశ్య॑తి॒ తం ప్రప॑ద్యే దే॒వాన్ప్రప॑ద్యే
 దేవపు॒రం ప్రప॑ద్యే॒ పరీ॑వృతో॒ వరీ॑వృతో॒ బ్రహ్మ॑ణా॒ వర్మ॑ణా॒ఽహం
 తేజ॑సా॒ కశ్య॑పస్య॒ యస్మై॒ నమ॒స్తచ్ఛిరో॒ ధర్మో॑ మూ॒ర్ధానం॑ బ్ర॒హ్మోత్త॑రా॒
 హను॑ర్య॒జ్ఞోఽధ॑రా॒ విష్ణు॒ర్॒హృద॑యꣳ సంవథ్స॒రః ప్ర॒జన॑నమ॒శ్వినౌ॑
 పూర్వ॒పాదా॑వ॒త్రిర్మధ్యం॑ మి॒త్రావరు॑ణావపర॒పాదా॑వ॒గ్నిః పుచ్ఛ॑స్య ప్రథ॒మం
 కాండం॒ తత॒ ఇంద్ర॒స్తతః॑ ప్ర॒జాప॑తి॒రభ॑యం చతు॒ర్థꣳ స వా ఏ॒ష
 ది॒వ్యః శా᳚క్వ॒రః శిశు॑మార॒స్తꣳ హ॒ య ఏ॒వం వేదాప॑ పునర్మృ॒త్యుం
 జ॑యతి॒ జయ॑తి స్వ॒ర్గం లో॒కం నాధ్వని॒ ప్రమీ॑యతే॒ నాగ్నౌ ప్రమీ॑యతే॒ నాప్సు
 ప్రమీ॑యతే॒ నాన॒పత్యః॑ ప్రమీ॒యతే॑ ల॒ఘ్వాన్నో॑ భవతి ధ్రు॒వస్త్వమ॑సి ధ్రు॒వస్య
 క్షి॑తమసి॒ త్వం భూ॒తానా॒మధి॑పతిరసి॒ త్వం భూ॒తానా॒గ్॒ శ్రేష్ఠో॑ఽసి॒
 త్వాం భూ॒తాన్యుప॑ప॒ర్యావ॑ర్తంతే॒ నమ॑స్తే॒ నమ॒స్సర్వం॑ తే॒ నమో॒ నమః॑
 శిశుకుమారాయ॒ నమః॑ .. 0. 2. 19. 23.. .. 19..

24 నమః॒ ప్రాచ్యై॑ ది॒శే యాశ్చ॑ దే॒వతా॑ ఏ॒తస్యాం॒
 ప్రతి॑వసంత్యే॒తాభ్య॑శ్చ॒ నమో॒ నమో దక్షి॑ణాయై ది॒శే యాశ్చ॑ దే॒వతా॑
 ఏ॒తస్యాం॒ ప్రతి॑వసంత్యే॒తాభ్య॑శ్చ॒ నమో॒ నమః॒ ప్రతీ᳚చ్యై ది॒శే యాశ్చ॑
 దే॒వతా॑ ఏ॒తస్యాం॒ ప్రతి॑వసంత్యే॒తాభ్య॑శ్చ॒ నమో॒ నమ॒ ఉదీ᳚చ్యై ది॒శే యాశ్చ॑
 దే॒వతా॑ ఏ॒తస్యాం॒ ప్రతి॑వసంత్యే॒తాభ్య॑శ్చ॒ నమో॒ నమ॑ ఊ॒ర్ధ్వాయై॑ ది॒శే
 యాశ్చ॑ దే॒వతా॑ ఏ॒తస్యాం॒ ప్రతి॑వసంత్యే॒తాభ్య॑శ్చ॒ నమో॒ నమోఽధ॑రాయై ది॒శే
 యాశ్చ॑ దే॒వతా॑ ఏ॒తస్యాం॒ ప్రతి॑వసంత్యే॒తాభ్య॑శ్చ॒ నమో॒ నమో॑ఽవాంత॒రాయై॑
 ది॒శే యాశ్చ॑ దే॒వతా॑ ఏ॒తస్యాం॒ ప్రతి॑వసంత్యే॒తాభ్య॑శ్చ॒ నమో॒ నమో
 గంగాయమునయోర్మధ్యే యే॑ వసం॒తి॒ తే మే ప్రసన్నాత్మానశ్చిరం జీవితం వ॑ర్ధయం॒తి॒
 నమో గంగాయమునయోర్ముని॑భ్యశ్చ॒ నమో॒ నమో గంగాయమునయోర్ముని॑భ్యశ్చ॒
 నమః .. 0. 2. 20. 24.. .. 20.. సహ॒ రక్షాꣳ॑సి॒ యద్దే॑వాస్స॒ప్తద॑శ॒
 యదదీ᳚వ్య॒న్పంచ॑ద॒శాయు॑ష్టే॒ చతు॑స్త్రిశꣳశద్వైశ్వాన॒రాయ॒
 షడ్విꣳ॑శతి॒ర్వాత॑రశనా హ కూశ్మాం॒డైర॒జాన్ హ॒ పంచ॑ బ్రహ్మయ॒జ్ఞేన॒
 గ్రామే॑ మ॒ధ్యంది॑నే॒ తస్య॒ వై మేఘ॒స్తస్య॒ వై ద్వౌ రిచ్య॑తే దు॒హే హ॑
 కతి॒ధాఽవ॑కీర్ణీ॒ భూర్నమః॒ ప్రాచ్యై॑ విꣳశ॒తిః .. 20.. సహ॒ వాత॑రశనా
 దు॒హే హ॒ చతు॑ర్విꣳశ॒తిః .. 24.. సహ॒ వై ముని॑భ్యశ్చ॒ నమః .. (సహ॒ నమః)

0 నమో॒ బ్రహ్మ॑ణే॒ నమో॑ అస్త్వ॒గ్నయే॒ నమః॑ పృథి॒వ్యై నమ॒ ఓష॑ధీభ్యః .
 నమో॑ వా॒చే నమో॑ వా॒చస్పత॑యే॒ నమో॒ విష్ణ॑వే బృహ॒తే క॑రోమి .. ఓం శాంతిః॒
 శాంతిః॒ శాంతిః॑ ..

ఆరణ్యకే తృతీయః ప్రశ్నః 3 

0 తచ్ఛం॒యోరావృ॑ణీమహే . గా॒తుం య॒జ్ఞాయ॑ . గా॒తుం య॒జ్ఞప॑తయే . దైవీ᳚
 స్వ॒స్తిర॑స్తు నః . స్వ॒స్తిర్మాను॑షేభ్యః . ఊ॒ర్ధ్వం జి॑గాతు భేష॒జం . శం నో॑
 అస్తు ద్వి॒పదే᳚ . శం చతు॑ష్పదే .. ఓం శాంతిః॒ శాంతిః॒ శాంతిః॑ ..

1 చిత్తి॒స్స్రుక్ . చి॒త్తమాజ్యం᳚ . వాగ్వేదిః॑ . ఆధీ॑తం బ॒ర్॒హిః . కేతో॑ అ॒గ్నిః
 . విజ్ఞా॑తమ॒గ్నిః . వాక్ప॑తి॒ర్॒హోతా᳚ . మన॑ ఉపవ॒క్తా . ప్రా॒ణో హ॒విః .
 సామా᳚ధ్వ॒ర్యుః . వాచ॑స్పతే విధే నామన్న్ . వి॒ధేమ॑ తే॒ నామ॑ . వి॒ధేస్త్వమ॒స్మాకం॒
 నామ॑ . వా॒చస్పతి॒స్సోమం॑ పిబతు . ఆఽస్మాసు॑ నృ॒మ్ణం ధా॒థ్స్వాహా᳚ .. 0. 3. 1. 1..

 అ॒ధ్వ॒ర్యుః పంచ॑ చ .. 1..

2 పృ॒థి॒వీ హోతా᳚ . ద్యౌర॑ధ్వ॒ర్యుః . రు॒ద్రో᳚ఽగ్నీత్ . బృహ॒స్పతి॑రుపవ॒క్తా .
 వాచ॑స్పతే వా॒చో వీ॒ర్యే॑ణ . సంభృ॑తతమే॒నాయ॑క్ష్యసే . యజ॑మానాయ॒ వార్యం᳚ .
 ఆ సువ॒స్కర॑స్మై . వా॒చస్పతిః॒ సోమం॑ పిబతి . జ॒జన॒దింద్ర॑మింద్రి॒యాయ॒ స్వాహా᳚
 .. 0. 3. 2. 2.. పృ॒థి॒వీ హోతా॒ దశ॑ .. 2..

3 అ॒గ్నిర్హోతా᳚ . అ॒శ్వినా᳚ఽధ్వ॒ర్యూ . త్వష్టా॒ఽగ్నీత్ . మి॒త్ర ఉ॑పవ॒క్తా
 . సోమ॒స్సోమ॑స్య పురో॒గాః . శు॒క్రః శు॒క్రస్య॑ పురో॒గాః . శ్రా॒తాస్త॑ ఇంద్ర॒
 సోమాః᳚ . వాతా॑పేర్హవన॒శ్రుత॒స్స్వాహా᳚ .. 0. 3. 3. 3.. అ॒గ్నిర్హోతా॒ఽష్టౌ .. 3..

4 సూర్యం॑ తే॒ చక్షుః॑ . వాతం॑ ప్రా॒ణః . ద్యాం పృ॒ష్ఠం . అం॒తరి॑క్షమా॒త్మా .
 అంగై᳚ర్య॒జ్ఞం . పృ॒థి॒వీꣳ శరీ॑రైః . వాచ॑స్ప॒తేఽచ్ఛి॑ద్రయా వా॒చా .
 అచ్ఛి॑ద్రయా జు॒హ్వా᳚ . ది॒వి దే॑వా॒వృధ॒ꣳ॒ హోత్రా॒మేర॑యస్వ॒ స్వాహా᳚ .. 0. 3. 4. 4.. సూర్యం॑ తే॒ నవ॑ .. 4..

5 మ॒హాహ॑వి॒ర్॒హోతా᳚ . స॒త్యహ॑విరధ్వ॒ర్యుః . అచ్యు॑తపాజా అ॒గ్నీత్ . అచ్యు॑తమనా
 ఉపవ॒క్తా . అ॒నా॒ధృ॒ష్యశ్చా᳚ప్రతిధృ॒ష్యశ్చ॑ య॒జ్ఞస్యా॑భిగ॒రౌ . అ॒యాస్య॑
 ఉద్గా॒తా . వాచ॑స్పతే హృద్విధే నామన్న్ . వి॒ధేమ॑ తే॒ నామ॑ . వి॒ధేస్త్వమ॒స్మాకం॒
 నామ॑ . వా॒చస్పతి॒స్సోమ॑మపాత్ . మా దైవ్య॒స్తంతు॒శ్ఛేది॒ మా మ॑ను॒ష్యః॑ . నమో॑
 ది॒వే . నమః॑ పృథి॒వ్యై స్వాహా᳚ .. 0. 3. 5. 5.. అ॒పా॒త్త్రీణి॑ చ .. 5..

6 వాగ్ఘోతా᳚ . దీ॒క్షా పత్నీ᳚ . వాతో᳚ఽధ్వ॒ర్యుః . ఆపో॑ఽభిగ॒రః . మనో॑ హ॒విః .
 తప॑సి జుహోమి . భూర్భువ॒స్సువః॑ . బ్రహ్మ॑ స్వయం॒భు . బ్రహ్మ॑ణే స్వయం॒భువే॒
 స్వాహా᳚ .. 0. 3. 6. 6.. వాగ్ఘోతా॒ నవ॑ .. 6..

7 బ్రా॒హ్మ॒ణ ఏక॑హోతా . స య॒జ్ఞః . స మే॑ దదాతు ప్ర॒జాం ప॒శూన్పుష్టిం॒
 యశః॑ . య॒జ్ఞశ్చ॑ మే భూయాత్ . అ॒గ్నిర్ద్విహో॑తా . స భ॒ర్తా . స మే॑ దదాతు
 ప్ర॒జాం ప॒శూన్పుష్టిం॒ యశః॑ . భ॒ర్తా చ॑ మే భూయాత్ . పృ॒థి॒వీ త్రిహో॑తా .
 స ప్ర॑తి॒ష్ఠా .. 0. 3. 7. 7..

8 స మే॑ దదాతు ప్ర॒జాం ప॒శూన్పుష్టిం॒ యశః॑ . ప్ర॒తి॒ష్ఠా చ॑ మే భూయాత్ .
 అం॒తరి॑క్షం॒ చతు॑ర్హోతా . స వి॒ష్ఠాః . స మే॑ దదాతు ప్ర॒జాం ప॒శూన్పుష్టిం॒
 యశః॑ . వి॒ష్ఠాశ్చ॑ మే భూయాత్ . వా॒యుః పంచ॑హోతా . స ప్రా॒ణః . స మే॑ దదాతు
 ప్ర॒జాం ప॒శూన్పుష్టిం॒ యశః॑ . ప్రా॒ణశ్చ॑ మే భూయాత్ .. 0. 3. 7. 8..

9 చం॒ద్రమా॒ష్షడ్ఢో॑తా . స ఋ॒తూన్క॑ల్పయాతి . స మే॑ దదాతు ప్ర॒జాం ప॒శూన్పుష్టిం॒
 యశః॑ . ఋ॒తవ॑శ్చ మే కల్పంతాం . అన్నꣳ॑ స॒ప్తహో॑తా . స ప్రా॒ణస్య॑ ప్రా॒ణః
 . స మే॑ దదాతు ప్ర॒జాం ప॒శూన్పుష్టిం॒ యశః॑ . ప్రా॒ణస్య॑ చ మే ప్రా॒ణో భూ॑యాత్ .
 ద్యౌర॒ష్టహో॑తా . సో॑ఽనాధృ॒ష్యః .. 0. 3. 7. 9..

10 స మే॑ దదాతు ప్ర॒జాం ప॒శూన్పుష్టిం॒ యశః॑ . అ॒నా॒ధృ॒ష్యశ్చ॑ భూయాసం .
 ఆ॒ది॒త్యో నవ॑హోతా . స తే॑జ॒స్వీ . స మే॑ దదాతు ప్ర॒జాం ప॒శూన్పుష్టిం॒ యశః॑
 . తే॒జ॒స్వీ చ॑ భూయాసం . ప్ర॒జాప॑తి॒ర్దశ॑హోతా . స ఇ॒దꣳ సర్వం᳚ .
 స మే॑ దదాతు ప్ర॒జాం ప॒శూన్పుష్టిం॒ యశః॑ . సర్వం॑ చ మే భూయాత్ .. 0. 3. 7. 10.. ప్ర॒తి॒ష్ఠా ప్రా॒ణశ్చ॑ మే భూయాదనాధృ॒ష్యస్సర్వం॑ చ మే భూయాత్ .. 7..

 బ్రా॒హ్మ॒ణో య॒జ్ఞో᳚ఽగ్నిర్భ॒ర్తా పృ॑థి॒వీ ప్ర॑తి॒ష్ఠాఽన్తరి॑క్షం వి॒ష్ఠా
 వా॒యుః ప్రా॒ణశ్చం॒ద్రమా॑ ఋ॒తూనన్న॒ꣳ॒ స ప్రా॒ణస్య॑ ప్రా॒ణో ద్యౌర॑నాధృ॒ష్య
 ఆ॑ది॒త్యస్స తే॑జ॒స్వీ ప్ర॒జాప॑తిరి॒దꣳ సర్వం᳚ ..

11 అ॒గ్నిర్యజు॑ర్భిః . స॒వి॒తా స్తోమైః᳚ . ఇంద్ర॑ ఉక్థామ॒దైః . మి॒త్రావరు॑ణావా॒శిషా᳚
 . అంగి॑రసో॒ ధిష్ణి॑యైర॒గ్నిభిః॑ . మ॒రుతః॑ సదోహవిర్ధా॒నాభ్యాం᳚ . ఆపః॒
 ప్రోక్ష॑ణీభిః . ఓష॑ధయో బ॒ర్॒హిషా᳚ . అది॑తి॒ర్వేద్యా᳚ . సోమో॑ దీ॒క్షయా᳚ .. 0. 3. 8. 11..

12 త్వష్టే॒ధ్మేన॑ . విష్ణు॑ర్య॒జ్ఞేన॑ . వస॑వ॒ ఆజ్యే॑న . ఆ॒ది॒త్యా దక్షి॑ణాభిః
 . విశ్వే॑ దే॒వా ఊ॒ర్జా . పూ॒షా స్వ॑గాకా॒రేణ॑ . బృహ॒స్పతిః॑ పురో॒ధయా᳚ .
 ప్ర॒జాప॑తిరుద్గీ॒థేన॑ . అం॒తరి॑క్షం ప॒విత్రే॑ణ . వా॒యుః పాత్రైః᳚ . అ॒హ2ꣳ
 శ్ర॒ద్ధయా᳚ .. 0. 3. 8. 12.. దీ॒క్షయా॒ పాత్రై॒రేకం॑చ .. 8..

13 సేనేంద్ర॑స్య . ధేనా॒ బృహ॒స్పతేః᳚ . ప॒థ్యా॑ పూ॒ష్ణః . వాగ్వా॒యోః . దీ॒క్షా
 సోమ॑స్య . పృ॒థి॒వ్య॑గ్నేః . వసూ॑నాం గాయ॒త్రీ . రు॒ద్రాణాం᳚ త్రి॒ష్టుక్ . ఆ॒ది॒త్యానాం॒
 జగ॑తీ . విష్ణో॑రను॒ష్టుక్ .. 0. 3. 9. 13..

14 వరు॑ణస్య వి॒రాట్ . య॒జ్ఞస్య॑ పం॒క్తిః . ప్ర॒జాప॑తే॒రను॑మతిః .
 మి॒త్రస్య॑ శ్ర॒ద్ధా . స॒వి॒తుః ప్రసూ॑తిః . సూర్య॑స్య॒ మరీ॑చిః . చం॒ద్రమ॑సో
 రోహి॒ణీ . ఋషీ॑ణామరుంధ॒తీ . ప॒ర్జన్య॑స్య వి॒ద్యుత్ . చత॑స్రో॒ దిశః॑ .
 చత॑స్రోఽవాంతరది॒శాః . అహ॑శ్చ॒ రాత్రి॑శ్చ . కృ॒షిశ్చ॒ వృష్టి॑శ్చ .
 త్విషి॒శ్చాప॑చితిశ్చ . ఆప॒శ్చౌష॑ధయశ్చ . ఊర్క్చ॑ సూ॒నృతా॑ చ దే॒వానాం॒
 పత్న॑యః .. 0. 3. 9. 14.. అ॒ను॒ష్టుగ్దిశ॒ష్షట్చ॑ .. 9..

15 దే॒వస్య॑ త్వా సవి॒తుః ప్ర॑స॒వే . అ॒శ్వినో᳚ర్బా॒హుభ్యాం᳚ . పూ॒ష్ణో హస్తా᳚భ్యాం॒
 ప్రతి॑గృహ్ణామి . రాజా᳚ త్వా॒ వరు॑ణో నయతు దేవి దక్షిణే॒ఽగ్నయే॒ హిర॑ణ్యం .
 తేనా॑మృత॒త్వమ॑శ్యాం . వయో॑ దా॒త్రే . మయో॒ మహ్య॑మస్తు ప్రతిగ్రహీ॒త్రే . క ఇ॒దం
 కస్మా॑ అదాత్ . కామః॒ కామా॑య . కామో॑ దా॒తా .. 0. 3. 10. 15..

16 కామః॑ ప్రతిగృహీ॒తా . కామꣳ॑ సము॒ద్రమావి॑శ . కామే॑న త్వా॒ ప్రతి॑గృహ్ణామి .
 కామై॒తత్తే᳚ . ఏ॒షా తే॑ కామ॒ దక్షి॑ణా . ఉ॒త్తా॒నస్త్వా᳚ఽఽఙ్గిర॒సః ప్రతి॑గృహ్ణాతు
 . సోమా॑య॒ వాసః॑ . రు॒ద్రాయ॒ గాం . వరు॑ణా॒యాశ్వం᳚ . ప్ర॒జాప॑తయే॒ పురు॑షం ..

 0. 3. 10. 16..

17 మన॑వే॒ తల్పం᳚ . త్వష్ట్రే॒ఽజాం . పూ॒ష్ణేఽవిం᳚ . నిరృ॑త్యా అశ్వతరగర్ద॒భౌ
 . హి॒మవ॑తో హ॒స్తినం᳚ . గం॒ధ॒ర్వా॒ప్స॒రాభ్యః॑ స్రగలంకర॒ణే . విశ్వే᳚భ్యో
 దే॒వేభ్యో॑ ధా॒న్యం . వా॒చేఽన్నం᳚ . బ్రహ్మ॑ణ ఓద॒నం . స॒ము॒ద్రాయాపః॑ .. 0. 3. 10. 17..

18 ఉ॒త్తానాయాం᳚గీర॒సాయానః॑ . వై॒శ్వా॒న॒రాయ॒ రథం᳚ . వై॒శ్వా॒న॒రః
 ప్ర॒త్నథా॒ నాక॒మారు॑హత్ . ది॒వః పృ॒ష్ఠం భంద॑మానః సు॒మన్మ॑భిః . స
 పూ᳚ర్వ॒వజ్జ॒నయ॑జ్జం॒తవే॒ ధనం᳚ . స॒మా॒నమ॑జ్మా॒ పరి॑యాతి॒ జాగృ॑విః .
 రాజా᳚ త్వా॒ వరు॑ణో నయతు దేవి దక్షిణే వైశ్వాన॒రాయ॒ రథం᳚ . తేనా॑మృత॒త్వమ॑శ్యాం
 . వయో॑ దా॒త్రే . మయో॒ మహ్య॑మస్తు ప్రతిగ్రహీ॒త్రే .. 0. 3. 10. 18..

19 క ఇ॒దం కస్మా॑ అదాత్ . కామః॒ కామా॑య . కామో॑ దా॒తా . కామః॑ ప్రతిగ్రహీ॒తా .
 కామꣳ॑ సము॒ద్రమావి॑శ . కామే॑న త్వా॒ ప్రతి॑గృహ్ణామి . కామై॒తత్తే᳚ . ఏ॒షా
 తే॑ కామ॒ దక్షి॑ణా . ఉ॒త్తా॒నస్త్వా᳚ఽఽఙ్గిర॒సః ప్రతి॑గృహ్ణాతు .. 0. 3. 10. 19..

 దా॒తా పురు॑ష॒మాపః॑ ప్రతిగ్రహీ॒త్రే నవ॑ చ .. 10..

20 సు॒వర్ణం॑ ఘ॒ర్మం పరి॑వేద వే॒నం . ఇంద్ర॑స్యా॒త్మానం॑ దశ॒ధా చరం॑తం
 . అం॒తస్స॑ము॒ద్రే మన॑సా॒ చరం॑తం . బ్రహ్మాఽన్వ॑వింద॒ద్దశ॑హోతార॒మర్ణే᳚
 . అం॒తః ప్రవి॑ష్టః శా॒స్తా జనా॑నాం . ఏక॒స్సన్బ॑హు॒ధా వి॑చారః . శ॒తꣳ
 శు॒క్రాణి॒ యత్రైకం॒ భవం॑తి . సర్వే॒ వేదా॒ యత్రైకం॒ భవం॑తి . సర్వే॒ హోతా॑రో॒
 యత్రైకం॒ భవం॑తి . స॒ మాన॑సీన ఆ॒త్మా జనా॑నాం .. 0. 3. 11. 20..

21 అం॒తః ప్రవి॑ష్టః శా॒స్తా జనా॑నా॒ꣳ॒ సర్వా᳚త్మా . సర్వాః᳚ ప్ర॒జా యత్రైకం॒
 భవం॑తి . చతు॑ర్హోతారో॒ యత్ర॑ సం॒పదం॒ గచ్ఛం॑తి దే॒వైః . స॒ మాన॑సీన
 ఆ॒త్మా జనా॑నాం . బ్రహ్మేంద్ర॑మ॒గ్నిం జగ॑తః ప్రతి॒ష్ఠాం . ది॒వ ఆ॒త్మానꣳ॑
 సవి॒తారం॒ బృహ॒స్పతిం᳚ . చతు॑ర్హోతారం ప్ర॒దిశోఽను॑క్లృ॒ప్తం . వా॒చో వీ॒ర్యం॑
 తప॒సాఽన్వ॑విందత్ . అం॒తః ప్రవి॑ష్టం క॒ర్తార॑మే॒తం . త్వష్టా॑రꣳ రూ॒పాణి॑
 వికు॒ర్వంతం॑ విప॒శ్చిం .. 0. 3. 11. 21..

22 అ॒మృత॑స్య ప్రా॒ణం య॒జ్ఞమే॒తం . చతు॑ర్హోతృణామా॒త్మానం॑ క॒వయో॒ నిచి॑క్యుః
 . అం॒తః ప్రవి॑ష్టం క॒ర్తార॑మే॒తం . దే॒వానాం॒ బంధు॒ నిహి॑తం॒ గుహా॑సు .
 అ॒మృతే॑న క్లృ॒ప్తం య॒జ్ఞమే॒తం . చతు॑ర్హోతృణామా॒త్మానం॑ క॒వయో॒ నిచి॑క్యుః
 . శ॒తం ని॒యుతః॒ పరి॑వేద॒ విశ్వా॑ వి॒శ్వవా॑రః . విశ్వ॑మి॒దం వృ॑ణాతి .
 ఇంద్ర॑స్యా॒త్మా నిహి॑తః॒ పంచ॑హోతా . అ॒మృతం॑ దే॒వానా॒మాయుః॑ ప్ర॒జానాం᳚ .. 0. 3. 11. 22..

23 ఇంద్ర॒ꣳ॒ రాజా॑నꣳ సవి॒తార॑మే॒తం . వా॒యోరా॒త్మానం॑ క॒వయో॒
 నిచి॑క్యుః . ర॒శ్మిꣳ ర॑శ్మీ॒నాం మధ్యే॒ తపం॑తం . ఋ॒తస్య॑ ప॒దే
 క॒వయో॒ నిపాం᳚తి . య ఆం᳚డకో॒శే భువ॑నం బి॒భర్తి॑ . అని॑ర్భిణ్ణః॒ సన్నథ॑
 లో॒కాన్, వి॒చష్టే᳚ . యస్యాం᳚డకో॒శꣳ శుష్మ॑మా॒హుః ప్రా॒ణముల్బం᳚ . తేన॑
 క్లృ॒ప్తో॑ఽమృతే॑నా॒హమ॑స్మి . సు॒వర్ణం॒ కోశ॒ꣳ॒ రజ॑సా॒ పరీ॑వృతం .
 దే॒వానాం᳚ వసు॒ధానీం᳚ వి॒రాజం᳚ .. 0. 3. 11. 23..

24 అ॒మృత॑స్య పూ॒ర్ణాం తాము॑ క॒లాం విచ॑క్షతే . పాద॒ꣳ॒ షడ్ఢో॑తు॒ర్న కిలా॑
 వివిథ్సే . యేన॒ర్తవః॑ పంచ॒ధోత క్లృ॒ప్తాః . ఉ॒త వా॑ ష॒డ్ధా మన॒సోత క్లృ॒ప్తాః
 . తꣳ షడ్ఢో॑తారమృ॒తుభిః॒ కల్ప॑మానం . ఋ॒తస్య॑ ప॒దే క॒వయో॒ నిపాం᳚తి .
 అం॒తః ప్రవి॑ష్టం క॒ర్తార॑మే॒తం . అం॒తశ్చం॒ద్రమ॑సి॒ మన॑సా॒ చరం॑తం .
 స॒హైవ సంతం॒ న విజా॑నంతి దే॒వాః . ఇంద్ర॑స్యా॒త్మానꣳ॑ శత॒ధా చరం॑తం ..

 0. 3. 11. 24..

25 ఇంద్రో॒ రాజా॒ జగ॑తో॒ య ఈశే᳚ . స॒ప్తహో॑తా సప్త॒ధా విక్లృ॑ప్తః .
 పరే॑ణ॒ తంతుం॑ పరిషి॒చ్యమా॑నం . అం॒తరా॑ది॒త్యే మన॑సా॒ చరం॑తం .
 దే॒వానా॒ꣳ॒ హృద॑యం॒ బ్రహ్మాఽన్వ॑విందత్ . బ్రహ్మై॒తద్బ్రహ్మ॑ణ॒ ఉజ్జ॑భార
 . అ॒ర్క2ꣳశ్చోతం॑తꣳ సరి॒రస్య॒ మధ్యే᳚ . ఆ యస్మిం᳚థ్స॒ప్త పేర॑వః .
 మేహం॑తి బహు॒లాగ్ శ్రియం᳚ . బ॒హ్వ॒శ్వామిం॑ద్ర॒ గోమ॑తీం .. 0. 3. 11. 25..

26 అచ్యు॑తాం బహు॒లాగ్ శ్రియం᳚ . స హరి॑ర్వసు॒విత్త॑మః . పే॒రురింద్రా॑య పిన్వతే .
 బ॒హ్వ॒శ్వామిం॑ద్ర॒ గోమ॑తీం . అచ్యు॑తాం బహు॒లాగ్ శ్రియం᳚ . మహ్య॒మింద్రో॒ నియ॑చ్ఛతు
 . శ॒తꣳశ॒తా అ॑స్య యు॒క్తా హరీ॑ణాం . అ॒ర్వాఙాయా॑తు॒ వసు॑భీ ర॒శ్మిరింద్రః॑
 . ప్రమꣳహ॑మాణో బహు॒లాగ్ శ్రియం᳚ . ర॒శ్మిరింద్ర॑స్సవి॒తా మే॒ నియ॑చ్ఛతు .. 0. 3. 11. 26..

27 ఘృ॒తంతేజో॒ మధు॑మదింద్రి॒యం . మయ్య॒యమ॒గ్నిర్ద॑ధాతు . హరిః॑ పతం॒గః
 ప॑ట॒రీ సు॑ప॒ర్ణః . ది॒వి॒క్షయో॒ నభ॑సా॒ య ఏతి॑ . స న॒ ఇంద్రః॑ కామవ॒రం
 ద॑దాతు . పంచా॑రం చ॒క్రం పరి॑వర్తతే పృ॒థు . హిర॑ణ్యజ్యోతిః సరి॒రస్య॒
 మధ్యే᳚ . అజ॑స్రం॒ జ్యోతి॒ర్నభ॑సా॒ సర్ప॑దేతి . స న॒ ఇంద్రః॑ కామవ॒రం ద॑దాతు .
 స॒ప్త యుం॑జంతి॒ రథ॒మేక॑చక్రం .. 0. 3. 11. 27..

28 ఏకో॒ అశ్వో॑ వహతి సప్తనా॒మా . త్రి॒నాభి॑ చ॒క్రమ॒జర॒మన॑ర్వం .
 యేనే॒మా విశ్వా॒ భువ॑నాని తస్థుః . భ॒ద్రం పశ్యం॑త॒ ఉప॑సేదు॒రగ్రే᳚ . తపో॑
 దీ॒క్షామృష॑యః సువ॒ర్విదః॑ . తతః॑, క్ష॒త్రం బల॒మోజ॑శ్చ జా॒తం . తద॒స్మై
 దే॒వా అ॒భిసన్న॑మంతు . శ్వే॒తꣳ ర॒శ్మిం బో॑భు॒జ్యమా॑నం . అ॒పాన్నే॒తారం॒
 భువ॑నస్య గో॒పాం . ఇంద్రం॒ నిచి॑క్యుః పర॒మే వ్యో॑మన్ .. 0. 3. 11. 28..

29 రోహి॑ణీః పింగ॒లా ఏక॑రూపాః . క్షరం॑తీః పింగ॒లా ఏక॑రూపాః . శ॒తꣳ
 స॒హస్రా॑ణి ప్ర॒యుతా॑ని॒ నావ్యా॑నాం . అ॒యం యః శ్వే॒తో ర॒శ్మిః . పరి॒ సర్వ॑మి॒దం
 జగ॑త్ . ప్ర॒జాం ప॒శూంధనా॑ని . అ॒స్మాకం॑ దదాతు . శ్వే॒తో ర॒శ్మిః పరి॒ సర్వం॑
 బభూవ . సువ॒న్మహ్యం॑ ప॒శూన్, వి॒శ్వరూ॑పాన్ . ప॒తం॒గమ॒క్తమసు॑రస్య మా॒యయా᳚
 .. 0. 3. 11. 29..

30 హృ॒దా ప॑శ్యంతి॒ మన॑సా మనీ॒షిణః॑ . స॒ము॒ద్రే అం॒తః క॒వయో॒ విచ॑క్షతే
 . మరీ॑చీనాం ప॒దమి॑చ్ఛంతి వే॒ధసః॑ . ప॒తం॒గో వాచం॒ మన॑సా బిభర్తి . తాం
 గం॑ధ॒ర్వో॑ఽవద॒ద్గర్భే॑ అం॒తః . తాం ద్యోత॑మానాగ్ స్వ॒ర్యం॑ మనీ॒షాం . ఋ॒తస్య॑
 ప॒దే క॒వయో॒ నిపాం᳚తి . యే గ్రా॒మ్యాః ప॒శవో॑ వి॒శ్వరూ॑పాః . విరూ॑పా॒స్సంతో॑
 బహు॒ధైక॑రూపాః . అ॒గ్నిస్తాꣳ అగ్రే॒ ప్రము॑మోక్తు దే॒వః .. 0. 3. 11. 30..

31 ప్ర॒జాప॑తిః ప్ర॒జయా॑ సంవిదా॒నః . వీ॒త2ꣳ స్తు॑కేస్తుకే . యు॒వమ॒స్మాసు॒
 నియ॑చ్ఛతం . ప్రప్ర॑ య॒జ్ఞప॑తింతిర . యే గ్రా॒మ్యాః ప॒శవో॑ వి॒శ్వరూ॑పాః
 . విరూ॑పా॒స్సంతో॑ బహు॒ధైక॑రూపాః . తేషాꣳ॑ సప్తా॒నామి॒హ రంతి॑రస్తు .
 రా॒యస్పోషా॑య సుప్రజా॒స్త్వాయ॑ సు॒వీర్యా॑య . య ఆ॑ర॒ణ్యాః ప॒శవో॑ వి॒శ్వరూ॑పాః .
 విరూ॑పా॒స్సంతో॑ బహు॒ధైక॑రూపాః .. 0. 3. 11. 31..

32 వా॒యుస్తాꣳ అగ్రే॒ ప్రము॑మోక్తు దే॒వః . ప్ర॒జాప॑తిః ప్ర॒జయా॑ సంవిదా॒నః .
 ఇడా॑యై సృ॒ప్తం ఘృ॒తవ॑చ్చరాచ॒రం . దే॒వా అన్వ॑వింద॒న్గుహా॑హి॒తం . య
 ఆ॑ర॒ణ్యాః ప॒శవో॑ వి॒శ్వరూ॑పాః . విరూ॑పా॒స్సంతో॑ బహు॒ధైక॑రూపాః . తేషాꣳ॑
 సప్తా॒నామి॒హ రంతి॑రస్తు . రా॒యస్పోషా॑య సుప్రజా॒స్త్వాయ॑ సు॒వీర్యా॑య .. 0. 3. 11. 32.. ఆ॒త్మా జనా॑నాం వికు॒ర్వంతం॑ విప॒శ్చిం ప్ర॒జానాం᳚ వసు॒ధానీం᳚ వి॒రాజం॒
 చరం॑తం॒ గోమ॑తీం మే॒ నియ॑చ్ఛ॒త్వేక॑చక్రం॒ వ్యో॑మన్మా॒యయా॑ దే॒వ ఏక॑రూపా
 అ॒ష్టౌ చ॑ .. 11..

33 స॒హస్ర॑శీర్షా॒ పురు॑షః . స॒హ॒స్రా॒క్షస్స॒హస్ర॑పాత్ . స భూమిం॑ వి॒శ్వతో॑
 వృ॒త్వా . అత్య॑తిష్ఠద్దశాంగు॒లం . పురు॑ష ఏ॒వేదꣳ సర్వం᳚ . యద్భూ॒తం యచ్చ॒
 భవ్యం᳚ . ఉ॒తామృ॑త॒త్వస్యేశా॑నః . య॒దన్నే॑నాతి॒రోహ॑తి . ఏ॒తావా॑నస్య మహి॒మా
 . అతో॒ జ్యాయాగ్॑శ్చ॒ పూరు॑షః .. 0. 3. 12. 33..

34 పాదో᳚ఽస్య॒ విశ్వా॑ భూ॒తాని॑ . త్రి॒పాద॑స్యా॒మృతం॑ ది॒వి . త్రి॒పాదూ॒ర్ధ్వ
 ఉదై॒త్పురు॑షః . పాదో᳚ఽస్యే॒హాభ॑వా॒త్పునః॑ . తతో॒ విశ్వ॒ఙ్వ్య॑క్రామత్ .
 సా॒శ॒నా॒న॒శ॒నే అ॒భి . తస్మా᳚ద్వి॒రాడ॑జాయత . వి॒రాజో॒ అధి॒ పూరు॑షః .
 స జా॒తో అత్య॑రిచ్యత . ప॒శ్చాద్భూమి॒మథో॑ పు॒రః .. 0. 3. 12. 34..

35 యత్పురు॑షేణ హ॒విషా᳚ . దే॒వా య॒జ్ఞమత॑న్వత . వ॒సం॒తో అ॑స్యాసీ॒దాజ్యం᳚ .
 గ్రీ॒ష్మ ఇ॒ధ్మః శ॒రద్ధ॒విః . స॒ప్తాస్యా॑సన్పరి॒ధయః॑ . త్రిస్స॒ప్త స॒మిధః॑
 కృ॒తాః . దే॒వా యద్య॒జ్ఞం త॑న్వా॒నాః . అబ॑ధ్న॒న్పురు॑షం ప॒శుం . తం య॒జ్ఞం
 బ॒ర్॒హిషి॒ ప్రౌక్షన్న్॑ . పురు॑షం జా॒తమ॑గ్ర॒తః .. 0. 3. 12. 35..

36 తేన॑ దే॒వా అయ॑జంత . సా॒ధ్యా ఋష॑యశ్చ॒ యే . తస్మా᳚ద్య॒జ్ఞాథ్స॑ర్వ॒హుతః॑
 . సంభృ॑తం పృషదా॒జ్యం . ప॒శూగ్స్తాగ్శ్చ॑క్రే వాయ॒వ్యాన్॑ . ఆ॒ర॒ణ్యాన్గ్రా॒మ్యాశ్చ॒
 యే . తస్మా᳚ద్య॒జ్ఞాథ్స॑ర్వ॒హుతః॑ . ఋచ॒స్సామా॑ని జజ్ఞిరే . ఛందాꣳ॑సి జజ్ఞిరే॒
 తస్మా᳚త్ . యజు॒స్తస్మా॑దజాయత .. 0. 3. 12. 36..

37 తస్మా॒దశ్వా॑ అజాయంత . యే కే చో॑భ॒యాద॑తః . గావో॑ హ జజ్ఞిరే॒ తస్మా᳚త్ .
 తస్మా᳚జ్జా॒తా అ॑జా॒వయః॑ . యత్పురు॑షం॒ వ్య॑దధుః . క॒తి॒ధా వ్య॑కల్పయన్న్ .
 ముఖం॒ కిమ॑స్య॒ కౌ బా॒హూ . కావూ॒రూ పాదా॑వుచ్యేతే . బ్రా॒హ్మ॒ణో᳚ఽస్య॒ ముఖ॑మాసీత్ .
 బా॒హూ రా॑జ॒న్యః॑ కృ॒తః .. 0. 3. 12. 37..

38 ఊ॒రూ తద॑స్య॒ యద్వైశ్యః॑ . ప॒ద్భ్యాꣳ శూ॒ద్రో అ॑జాయత . చం॒ద్రమా॒ మన॑సో
 జా॒తః . చక్షో॒స్సూర్యో॑ అజాయత . ముఖా॒దింద్ర॑శ్చా॒గ్నిశ్చ॑ . ప్రా॒ణాద్వా॒యుర॑జాయత
 . నాభ్యా॑ ఆసీదం॒తరి॑క్షం . శీ॒ర్॒ష్ణో ద్యౌస్సమ॑వర్తత . ప॒ద్భ్యాం భూమి॒ర్దిశః॒
 శ్రోత్రా᳚త్ . తథా॑ లో॒కాꣳ అ॑కల్పయన్న్ .. 0. 3. 12. 38..

39 వేదా॒హమే॒తం పురు॑షం మ॒హాంతం᳚ . ఆ॒ది॒త్యవ॑ర్ణం॒ తమ॑స॒స్తు పా॒రే .
 సర్వా॑ణి రూ॒పాణి॑ వి॒చిత్య॒ ధీరః॑ . నామా॑ని కృ॒త్వాఽభి॒వద॒న్॒, యదాస్తే᳚
 . ధా॒తా పు॒రస్తా॒ద్యము॑దాజ॒హార॑ . శ॒క్రః ప్రవి॒ద్వాన్ప్ర॒దిశ॒శ్చత॑స్రః
 . తమే॒వం వి॒ద్వాన॒మృత॑ ఇ॒హ భ॑వతి . నాన్యః పంథా॒ అయ॑నాయ విద్యతే
 . య॒జ్ఞేన॑ య॒జ్ఞమ॑యజంత దే॒వాః . తాని॒ ధర్మా॑ణి ప్రథ॒మాన్యా॑సన్ . తే
 హ॒ నాకం॑ మహి॒మాన॑స్సచంతే . యత్ర॒ పూర్వే॑ సా॒ధ్యాస్సంతి॑ దే॒వాః .. 0. 3. 12. 39.. పూరు॑షః పు॒రో᳚ఽగ్ర॒తో॑ఽజాయత కృ॒తో॑ఽకల్పయన్నాసం॒ద్వే చ॑ .. 12..

 ( జ్యాయా॒నధి॒ పూరు॑షః . అ॒న్యత్ర॒ పురు॑షః .. )

40 అ॒ద్భ్యస్సంభూ॑తః పృథి॒వ్యై రసా᳚చ్చ . వి॒శ్వక॑ర్మణః॒ సమ॑వర్త॒తాధి॑
 . తస్య॒ త్వష్టా॑ వి॒దధ॑ద్రూ॒పమే॑తి . తత్పురు॑షస్య॒ విశ్వ॒మాజా॑న॒మగ్రే᳚
 . వేదా॒హమే॒తం పురు॑షం మ॒హాంతం᳚ . ఆ॒ది॒త్యవ॑ర్ణం॒ తమ॑సః॒ పర॑స్తాత్
 . తమే॒వం వి॒ద్వాన॒మృత॑ ఇ॒హ భ॑వతి . నాన్యః పంథా॑ విద్య॒తేఽయ॑నాయ .
 ప్ర॒జాప॑తిశ్చరతి॒ గర్భే॑ అం॒తః . అ॒జాయ॑మానో బహు॒ధా విజా॑యతే .. 0. 3. 13. 40..

41 తస్య॒ ధీరాః॒ పరి॑జానంతి॒ యోనిం᳚ . మరీ॑చీనాం ప॒దమి॑చ్ఛంతి వే॒ధసః॑ .
 యో దే॒వేభ్య॒ ఆత॑పతి . యో దే॒వానాం᳚ పు॒రోహి॑తః . పూర్వో॒ యో దే॒వేభ్యో॑ జా॒తః .
 నమో॑ రు॒చాయ॒ బ్రాహ్మ॑యే . రుచం॑ బ్రా॒హ్మం జ॒నయం॑తః . దే॒వా అగ్రే॒ తద॑బ్రువన్న్ .
 యస్త్వై॒వం బ్రా᳚హ్మ॒ణో వి॒ద్యాత్ . తస్య॑ దే॒వా అస॒న్వశే᳚ . హ్రీశ్చ॑ తే ల॒క్ష్మీశ్చ॒
 పత్న్యౌ᳚ . అ॒హో॒రా॒త్రే పా॒ర్॒శ్వే . నక్ష॑త్రాణి రూ॒పం . అ॒శ్వినౌ॒ వ్యాత్తం᳚ .
 ఇ॒ష్టం మ॑నిషాణ . అ॒ముం మ॑నిషాణ . సర్వం॑ మనిషాణ .. 0. 3. 13. 41.. జా॒య॒తే॒
 వశే॑ స॒ప్త చ॑ .. 13..

42 భ॒ర్తా సన్భ్రి॒యమా॑ణో బిభర్తి . ఏకో॑ దే॒వో బ॑హు॒ధా నివి॑ష్టః . య॒ద
 భా॒రం తం॒ద్రయ॑తే॒ స భర్తుం᳚ . ని॒ధాయ॑ భా॒రం పున॒రస్త॑మేతి . తమే॒వ
 మృ॒త్యుమ॒మృతం॒ తమా॑హుః . తం భ॒ర్తారం॒ తము॑ గో॒ప్తార॑మాహుః . స భృ॒తో
 భ్రి॒యమా॑ణో బిభర్తి . య ఏ॑నం॒ వేద॑ స॒త్యేన॒ భర్తుం᳚ . స॒ద్యో జా॒తము॒త
 జ॑హాత్యే॒షః . ఉ॒తో జరం॑తం॒ న జ॑హా॒త్యేకం᳚ .. 0. 3. 14. 42..

43 ఉ॒తో బ॒హూనేక॒మహ॑ర్జహార . అతం॑ద్రో దే॒వస్సద॑మే॒వ ప్రార్థః॑ . యస్తద్వేద॒
 యత॑ ఆబ॒భూవ॑ . సం॒ధాం చ॒ యాꣳ సం॑ద॒ధే బ్రహ్మ॑ణై॒షః . రమ॑తే॒
 తస్మి॑న్ను॒త జీ॒ర్ణే శయా॑నే . నైనం॑ జహా॒త్యహ॑స్సు పూ॒ర్వ్యేషు॑ . త్వామాపో॒
 అను॒ సర్వా᳚శ్చరంతి జాన॒తీః . వ॒థ్సం పయ॑సా పునా॒నాః . త్వమ॒గ్నిꣳ
 హ॑వ్య॒వాహ॒ꣳ॒ సమిం᳚థ్సే . త్వం భ॒ర్తా మా॑త॒రిశ్వా᳚ ప్ర॒జానాం᳚ .. 0. 3. 14. 43..

44 త్వం య॒జ్ఞస్త్వము॑ వే॒వాసి॒ సోమః॑ . తవ॑ దే॒వా హవ॒మాయం॑తి॒ సర్వే᳚ .
 త్వమేకో॑ఽసి బ॒హూనను॒ప్రవి॑ష్టః . నమ॑స్తే అస్తు సు॒హవో॑ మ ఏధి . నమో॑ వామస్తు
 శృణు॒తꣳ హవం॑ మే . ప్రాణా॑పానావజి॒రꣳ సం॒చరం॑తౌ . హ్వయా॑మి వాం॒
 బ్రహ్మ॑ణా తూ॒ర్తమేతం᳚ . యో మాం ద్వేష్టి॒ తం జ॑హితం యువానా . ప్రాణా॑పానౌ సంవిదా॒నౌ
 జ॑హితం . అ॒ముష్యాసు॑నా॒ మా సంగ॑సాథాం .. 0. 3. 14. 44..

45 తం మే॑ దేవా॒ బ్రహ్మ॑ణా సంవిదా॒నౌ . వ॒ధాయ॑ దత్తం॒ తమ॒హꣳ హ॑నామి .
 అస॑జ్జజాన స॒త ఆబ॑భూవ . యంయం॑ జ॒జాన॒ స ఉ॑ గో॒పో అ॑స్య . య॒దా భా॒రం
 తం॒ద్రయ॑తే॒ స భర్తుం᳚ . ప॒రాస్య॑ భా॒రం పున॒రస్త॑మేతి . తద్వై త్వం ప్రా॒ణో
 అ॑భవః . మ॒హాన్భోగః॑ ప్ర॒జాప॑తేః . భుజః॑ కరి॒ష్యమా॑ణః . యద్దే॒వాన్ప్రాణ॑యో॒
 నవ॑ .. 0. 3. 14. 45.. ఏకం॑ ప్ర॒జానాం᳚ గసాథాం॒ నవ॑ .. 14..

46 హరి॒ꣳ॒ హరం॑త॒మను॑యంతి దే॒వాః . విశ్వ॒స్యేశా॑నం వృష॒భం మ॑తీ॒నాం
 . బ్రహ్మ॒ సరూ॑ప॒మను॑ మే॒దమాగా᳚త్ . అయ॑నం॒ మా వివ॑ధీ॒ర్విక్ర॑మస్వ . మా
 ఛి॑దో మృత్యో॒ మా వ॑ధీః . మా మే॒ బలం॒ వివృ॑హో॒ మా ప్రమో॑షీః . ప్ర॒జాం మా మే॑
 రీరిష॒ ఆయు॑రుగ్న . నృ॒చక్ష॑సం త్వా హ॒విషా॑ విధేమ . స॒ద్యశ్చ॑కమా॒నాయ॑
 . ప్ర॒వే॒పా॒నాయ॑ మృ॒త్యవే᳚ .. 0. 3. 15. 46..

47 ప్రాస్మా॒ ఆశా॑ అశృణ్వన్న్ . కామే॑నాజనయ॒న్పునః॑ . కామే॑న మే॒ కామ॒ ఆగా᳚త్
 . హృద॑యా॒ద్ధృద॑యం మృ॒త్యోః . యద॒మీషా॑మ॒దః ప్రి॒యం . తదైతూప॒
 మామ॒భి . పరం॑ మృత్యో॒ అను॒పరే॑హి॒ పంథాం᳚ . యస్తే॒ స్వ ఇత॑రో దేవ॒యానా᳚త్ .
 చక్షు॑ష్మతే శృణ్వ॒తే తే᳚ బ్రవీమి . మా నః॑ ప్ర॒జాꣳ రీ॑రిషో॒ మోత వీ॒రాన్
 . ప్ర పూ॒ర్వ్యం మన॑సా॒ వంద॑మానః . నాధ॑మానో వృష॒భం చ॑ర్షణీ॒నాం . యః
 ప్ర॒జానా॑మేక॒రాణ్మాను॑షీణాం . మృ॒త్యుం య॑జే ప్రథమ॒జామృ॒తస్య॑ .. 0. 3. 15. 47.. మృ॒త్యవే॑ వీ॒రాగ్శ్చ॒త్వారి॑ చ .. 15..

48 త॒రణి॑ర్వి॒శ్వద॑ర్శతో జ్యోతి॒ష్కృద॑సి సూర్య . విశ్వ॒మాభా॑సి రోచ॒నం .
 ఉ॒ప॒యా॒మగృ॑హీతోఽసి॒ సూర్యా॑య త్వా॒ భ్రాజ॑స్వత ఏ॒ష తే॒ యోని॒స్సూర్యా॑య త్వా॒
 భ్రాజ॑స్వతే .. 0. 3. 16. 48.. .. 16..

49 ఆప్యా॑యస్వ మదింతమ॒ సోమ॒ విశ్వా॑భిరూ॒తిభిః॑ . భవా॑ నస్స॒ప్రథ॑స్తమః ..

 0. 3. 17. 49.. .. 17..

50 ఈ॒యుష్టే యే పూర్వ॑తరా॒మప॑శ్యన్వ్యు॒చ్ఛంతీ॑ము॒షసం॒ మర్త్యా॑సః . అ॒స్మాభి॑రూ॒
 ను ప్ర॑తి॒చక్ష్యా॑ఽభూ॒దో తే యం॑తి॒ యే అ॑ప॒రీషు॒ పశ్యాన్॑ .. 0. 3. 18. 50.. .. 18..

51 జ్యోతి॑ష్మతీం త్వా సాదయామి జ్యోతి॒ష్కృతం॑ త్వా సాదయామి జ్యోతి॒ర్విదం॑ త్వా సాదయామి॒
 భాస్వ॑తీం త్వా సాదయామి॒ జ్వలం॑తీం త్వా సాదయామి మల్మలా॒ భవం॑తీం త్వా సాదయామి॒
 దీప్య॑మానాం త్వా సాదయామి॒ రోచ॑మానాం త్వా సాదయా॒మ్యజ॑స్రాం త్వా సాదయామి బృ॒హజ్జ్యో॑తిషం
 త్వా సాదయామి బో॒ధయం॑తీం త్వా సాదయామి॒ జాగ్ర॑తీం త్వా సాదయామి .. 0. 3. 19. 51.. .. 19..

52 ప్ర॒యా॒సాయ॒ స్వాహా॑ఽఽయా॒సాయ॒ స్వాహా॑ వియా॒సాయ॒ స్వాహా॑ సంయా॒సాయ॒
 స్వాహో᳚ద్యా॒సాయ॒ స్వాహా॑ఽవయా॒సాయ॒ స్వాహా॑ శు॒చే స్వాహా॒ శోకా॑య॒ స్వాహా॑ తప్య॒త్వై
 స్వాహా॒ తప॑తే॒ స్వాహా᳚ బ్రహ్మహ॒త్యాయై॒ స్వాహా॒ సర్వ॑స్మై॒ స్వాహా᳚ .. 0. 3. 20. 52..

 .. 20..

53 చి॒త్తꣳ సం॑తా॒నేన॑ భ॒వం య॒క్నా రు॒ద్రం తని॑మ్నా పశు॒పతిగ్గ్॑
 స్థూలహృద॒యేనా॒గ్నిꣳ హృద॑యేన రు॒ద్రం లోహి॑తేన శ॒ర్వం మత॑స్నాభ్యాం
 మహాదే॒వమం॒తః పా᳚ర్శ్వేనౌషిష్ఠ॒హనꣳ॑ శింగీనికో॒శ్యా᳚భ్యాం .. 0. 3. 21. 53.. .. 21..

 చిత్తిః॑ పృథి॒వ్య॑గ్నిః॒ సూర్యం॑ తే॒ చక్షు॑ర్మ॒హాహ॑వి॒ర్॒హోతా॒ వాగ్ఘోతా᳚
బ్రాహ్మ॒ణ ఏక॑హోతా॒ఽగ్నిర్యజు॑ర్భి॒స్సేనేంద్ర॑స్య దే॒వస్య॑ సు॒వర్ణం॑ ఘ॒ర్మꣳ
స॒హస్ర॑శీర్షా॒ఽద్భ్యో భ॒ర్తా హరిం॑ త॒రణి॒రాప్యా॑యస్వే॒యుష్టే యే జ్యోతి॑ష్మతీం
ప్రయా॒సాయ॑ చి॒త్తమేక॑విꣳశతిః .. 21..

 చిత్తి॑ర॒గ్నిర్యజు॑ర్భిరం॒తః ప్రవి॑ష్టః ప్ర॒జాప॑తిః ప్ర॒జయా॑ సంవిదా॒నస్తస్య॒
ధీరా॒ జ్యోతి॑ష్మతీం॒ త్రిపం॑చా॒శత్ .. 53..

 చిత్తిః॑ శింగీనికో॒శ్యా᳚భ్యాం ..

0 తచ్ఛం॒ యోరావృ॑ణీమహే . గా॒తుం య॒జ్ఞాయ॑ . గా॒తుం య॒జ్ఞప॑తయే . దైవీ᳚
 స్వ॒స్తిర॑స్తు నః . స్వ॒స్తిర్మాను॑షేభ్యః . ఊ॒ర్ధ్వం జి॑గాతు భేష॒జం . శం నో॑
 అస్తు ద్వి॒పదే᳚ . శం చతు॑ష్పదే .. ఓం శాంతిః॒ శాంతిః॒ శాంతిః॑ ..

ఆరణ్యకే చతుర్థః ప్రశ్నః 4 

0 నమోఽను॑ మదంతు .. ఓం శాంతిః॒ శాంతిః॒ శాంతిః॑ ..

1 నమో॑ వా॒చే యా చో॑ది॒తా యా చాను॑దితా॒ తస్యై॑ వా॒చే నమో॒ నమో॑ వా॒చే నమో॑
 వా॒చస్పత॑యే॒ నమ॒ ఋషి॑భ్యో మంత్ర॒కృద్భ్యో॒ మంత్ర॑పతిభ్యో॒ మా మామృష॑యో
 మంత్ర॒కృతో॑ మంత్ర॒పత॑యః॒ పరా॑దు॒ర్మాఽహమృషీ᳚న్మంత్ర॒కృతో॑ మంత్ర॒పతీ॒న్
 పరా॑దాం వైశ్వదే॒వీం వాచ॑ముద్యాసꣳ శి॒వామద॑స్తాం॒ జుష్టాం᳚ దే॒వేభ్యః॒ శర్మ॑
 మే॒ ద్యౌః శర్మ॑ పృథి॒వీ శర్మ॒ విశ్వ॑మి॒దం జగ॑త్ . శర్మ॑ చం॒ద్రశ్చ॒
 సూర్య॑శ్చ॒ శర్మ॑ బ్రహ్మప్రజాప॒తీ . భూ॒తం వ॑దిష్యే॒ భువ॑నం వదిష్యే॒
 తేజో॑ వదిష్యే॒ యశో॑ వదిష్యే॒ తపో॑ వదిష్యే॒ బ్రహ్మ॑ వదిష్యే స॒త్యం వ॑దిష్యే॒
 తస్మా॑ అ॒హమి॒దము॑ప॒స్తర॑ణ॒ముప॑స్తృణ ఉప॒స్తర॑ణం మే ప్ర॒జాయై॑ పశూ॒నాం
 భూ॑యాదుప॒స్తర॑ణమ॒హం ప్ర॒జాయై॑ పశూ॒నాం భూ॑యాసం॒ ప్రాణా॑పానౌ మృ॒త్యోర్మా॑
 పాతం॒ ప్రాణా॑పానౌ॒ మా మా॑ హాసిష్టం॒ మధు॑ మనిష్యే॒ మధు॑ జనిష్యే॒ మధు॑
 వక్ష్యామి॒ మధు॑ వదిష్యామి॒ మధు॑మతీం దే॒వేభ్యో॒ వాచ॑ముద్యాసꣳ శుశ్రూ॒షేణ్యాం᳚
 మను॒ష్యే᳚భ్య॒స్తం మా॑ దే॒వా అ॑వంతు శో॒భాయై॑ పి॒తరోఽను॑మదంతు .. ఓం శాంతిః॒
 శాంతిః॒ శాంతిః॑ .. 0. 4. 1. 1..

2 యుం॒జతే॒ మన॑ ఉ॒త యుం॑జతే॒ ధియః॑ . విప్రా॒ విప్ర॑స్య బృహ॒తో
 వి॑ప॒శ్చితః॑ . వి హోత్రా॑ దధే వయునా॒విదేక॒ ఇత్ . మ॒హీ దే॒వస్య॑ సవి॒తుః
 పరి॑ష్టుతిః . దే॒వస్య॑ త్వా సవి॒తుః ప్ర॑స॒వే . అ॒శ్వినో᳚ర్బా॒హుభ్యాం᳚ . పూ॒ష్ణో
 హస్తా᳚భ్యా॒మాద॑దే . అబ్భ్రి॑రసి॒ నారి॑రసి . అ॒ధ్వ॒ర॒కృద్దే॒వేభ్యః॑ . ఉత్తి॑ష్ఠ
 బ్రహ్మణస్పతే .. 0. 4. 2. 2..

3 దే॒వ॒యంత॑స్త్వేమహే . ఉప॒ప్రయం॑తు మ॒రుతః॑ సు॒దాన॑వః . ఇంద్ర॑ ప్రా॒శూర్భ॑వా॒
 సచా᳚ . ప్రైతు॒ బ్రహ్మ॑ణ॒స్పతిః॑ . ప్ర దే॒వ్యే॑తు సూ॒నృతా᳚ . అచ్ఛా॑ వీ॒రం
 నర్యం॑ పం॒క్తిరా॑ధసం . దే॒వా య॒జ్ఞం న॑యంతు నః . దేవీ᳚ ద్యావాపృథివీ॒ అను॑
 మేఽమꣳసాథాం . ఋ॒ద్ధ్యాస॑మ॒ద్య . మ॒ఖస్య॒ శిరః॑ .. 0. 4. 2. 3..

4 మ॒ఖాయ॑ త్వా . మ॒ఖస్య॑ త్వా శీ॒ర్॒ష్ణే . ఇయ॒త్యగ్ర॑ ఆసీః . ఋ॒ద్ధ్యాస॑మ॒ద్య .
 మ॒ఖస్య॒ శిరః॑ . మ॒ఖాయ॑ త్వా . మ॒ఖస్య॑ త్వా శీ॒ర్॒ష్ణే . దేవీ᳚ర్వమ్రీర॒స్య
 భూ॒తస్య॑ ప్రథమజా ఋతావరీః . ఋ॒ద్ధ్యాస॑మ॒ద్య . మ॒ఖస్య॒ శిరః॑ .. 0. 4. 2. 4..

5 మ॒ఖాయ॑ త్వా . మ॒ఖస్య॑ త్వా శీ॒ర్॒ష్ణే . ఇంద్ర॒స్యౌజో॑ఽసి . ఋ॒ద్ధ్యాస॑మ॒ద్య
 . మ॒ఖస్య॒ శిరః॑ . మ॒ఖాయ॑ త్వా . మ॒ఖస్య॑ త్వా శీ॒ర్॒ష్ణే . అ॒గ్ని॒జా అ॑సి
 ప్ర॒జాప॑తే॒ రేతః॑ . ఋ॒ద్ధ్యాస॑మ॒ద్య . మ॒ఖస్య॒ శిరః॑ .. 0. 4. 2. 5..

6 మ॒ఖాయ॑ త్వా . మ॒ఖస్య॑ త్వా శీ॒ర్॒ష్ణే . ఆయు॑ర్ధేహి ప్రా॒ణం ధే॑హి . అ॒పా॒నం
 ధే॑హి వ్యా॒నం ధే॑హి . చక్షు॑ర్ధేహి॒ శ్రోత్రం॑ ధేహి . మనో॑ ధేహి॒ వాచం॑ ధేహి .
 ఆ॒త్మానం॑ ధేహి ప్రతి॒ష్ఠాం ధే॑హి . మాం ధే॑హి॒ మయి॑ ధేహి . మధు॑ త్వా మధు॒లా
 క॑రోతు . మ॒ఖస్య॒ శిరో॑సి .. 0. 4. 2. 6..

7 య॒జ్ఞస్య॑ ప॒దే స్థః॑ . గా॒య॒త్రేణ॑ త్వా॒ ఛంద॑సా కరోమి . త్రైష్టు॑భేన త్వా॒
 ఛంద॑సా కరోమి . జాగ॑తేన త్వా॒ ఛంద॑సా కరోమి . మ॒ఖస్య॒ రాస్నా॑ఽసి . అది॑తిస్తే॒
 బిలం॑ గృహ్ణాతు . పాంక్తే॑న॒ ఛంద॑సా . సూర్య॑స్య॒ హర॑సా శ్రాయ . మ॒ఖో॑ఽసి ..

 0. 4. 2. 7.. ప॒తే॒ శిర॑ ఋతావరీరృ॒ద్ధ్యాస॑మ॒ద్య మ॒ఖస్య॒ శిరః॒ శిరః॒
 శిరో॑ఽసి॒ నవ॑ చ .. 2.. ఇయ॑తి॒ దేవీ॒రింద్ర॒స్యౌజో᳚ఽస్యగ్ని॒జా అ॒స్యాయు॑ర్ధేహి
 ప్రా॒ణం పంచ॑ ..

8 వృష్ణో॒ అశ్వ॑స్య ని॒ష్పద॑సి . వరు॑ణస్త్వా ధృ॒తవ్ర॑త॒ ఆధూ॑పయతు .
 మి॒త్రావరు॑ణయోర్ధ్రు॒వేణ॒ ధర్మ॑ణా . అ॒ర్చిషే᳚ త్వా . శో॒చిషే᳚ త్వా . జ్యోతి॑షే
 త్వా . తప॑సే త్వా . అ॒భీమం మ॑హి॒నా దివం᳚ . మి॒త్రో బ॑భూవ స॒ప్రథాః᳚ . ఉ॒త
 శ్రవ॑సా పృథి॒వీం .. 0. 4. 3. 8..

9 మి॒త్రస్య॑ చర్షణీ॒ధృతః॑ . శ్రవో॑ దే॒వస్య॑ సాన॒సిం .
 ద్యు॒మ్నం చి॒త్రశ్ర॑వస్తమం . సిద్ధ్యై᳚ త్వా . దే॒వస్త్వా॑ సవి॒తోద్వ॑పతు .
 సు॒పా॒ణిస్స్వం॑గు॒రిః . సు॒బా॒హురు॒త శక్త్యా᳚ . అప॑ద్యమానః పృథి॒వ్యాం . ఆశా॒
 దిశ॒ ఆపృ॑ణ . ఉత్తి॑ష్ఠ బృ॒హన్భ॑వ .. 0. 4. 3. 9..

10 ఊ॒ర్ధ్వస్తి॑ష్ఠ ధ్రు॒వస్త్వం . సూర్య॑స్య త్వా॒ చక్షు॒షాఽన్వీ᳚క్షే . ఋ॒జవే᳚ త్వా
 . సా॒ధవే᳚ త్వా . సు॒క్షి॒త్యై త్వా॒ భూత్యై᳚ త్వా . ఇ॒దమ॒హమ॒ముమా॑ముష్యాయ॒ణం
 వి॒శా ప॒శుభి॑ర్బ్రహ్మవర్చ॒సేన॒ పర్యూ॑హామి . గా॒య॒త్రేణ॑ త్వా॒
 ఛంద॒సాఽఽచ్ఛృ॑ణద్మి . త్రైష్టు॑భేన త్వా॒ ఛంద॒సాఽఽచ్ఛృ॑ణద్మి . జాగ॑తేన
 త్వా॒ ఛంద॒సాఽఽచ్ఛృ॑ణద్మి . ఛృ॒ణత్తు॑ త్వా॒ వాక్ . ఛృ॒ణత్తు॒ త్వోర్క్ .
 ఛృ॒ణత్తు॑ త్వా హ॒విః . ఛృం॒ధి వాచం᳚ . ఛృం॒ధ్యూర్జం᳚ . ఛృం॒ధి హ॒విః .
 దేవ॑ పురశ్చర స॒ఘ్యాసం॑ త్వా .. 0. 4. 3. 10.. పృ॒థి॒వీం భ॑వ॒ వాఖ్షట్చ॑
 .. 3..

11 బ్రహ్మ॑న్ప్రవ॒ర్గ్యే॑ణ॒ ప్రచ॑రిష్యామః . హోత॑ర్ఘ॒ర్మమ॒భిష్టు॑హి .
 అగ్నీ॒ద్రౌహి॑ణౌ పురో॒డాశా॒వధి॑శ్రయ . ప్రతి॑ప్రస్థాత॒ర్విహ॑ర . ప్రస్తో॑త॒స్సామా॑ని
 గాయ . యజు॑ర్యుక్త॒ꣳ॒ సామ॑భి॒రాక్త॑ఖం త్వా . విశ్వై᳚ర్దే॒వైరను॑మతం
 మ॒రుద్భిః॑ . దక్షి॑ణాభిః॒ ప్రత॑తం పారయి॒ష్ణుం . స్తుభో॑ వహంతు సుమన॒స్యమా॑నం .
 స నో॒ రుచం॑ ధే॒హ్యహృ॑ణీయమానః . భూర్భువ॒స్సువః॑ . ఓమింద్ర॑వంతః॒ ప్రచ॑రత
 .. 0. 4. 4. 11.. అహృ॑ణీయమానో॒ ద్వే చ॑ .. 4..

12 బ్రహ్మ॒న్ప్రచ॑రిష్యామః . హోత॑ర్ఘ॒ర్మమ॒భిష్టు॑హి . య॒మాయ॑ త్వా మ॒ఖాయ॑
 త్వా . సూర్య॑స్య॒ హర॑సే త్వా . ప్రా॒ణాయ॒ స్వాహా᳚ వ్యా॒నాయ॒ స్వాహా॑ఽపా॒నాయ॒ స్వాహా᳚
 . చక్షు॑షే॒ స్వాహా॒ శ్రోత్రా॑య॒ స్వాహా᳚ . మన॑సే॒ స్వాహా॑ వా॒చే సర॑స్వత్యై॒
 స్వాహా᳚ . దక్షా॑య॒ స్వాహా॒ క్రత॑వే॒ స్వాహా᳚ . ఓజ॑సే॒ స్వాహా॒ బలా॑య॒ స్వాహా᳚ .
 దే॒వస్త్వా॑ సవి॒తా మధ్వా॑ఽనక్తు .. 0. 4. 5. 12..

13 పృ॒థి॒వీం తప॑సస్త్రాయస్వ . అ॒ర్చిర॑సి శో॒చిర॑సి॒ జ్యోతి॑రసి॒ తపో॑సి .
 సꣳ సీ॑దస్వ మ॒హాꣳ అ॑సి . శోచ॑స్వ దేవ॒వీత॑మః . విధూ॒మమ॑గ్నే అరు॒షం
 మి॑యేధ్య . సృ॒జ ప్ర॑శస్త దర్శ॒తం . అం॒జంతి॒ యం ప్ర॒థయం॑తో॒ న విప్రాః᳚
 . వ॒పావం॑తం॒ నాగ్నినా॒ తపం॑తః . పి॒తుర్న పు॒త్ర ఉప॑సి॒ ప్రేష్ఠః॑ . ఆ ఘ॒ర్మో
 అ॒గ్నిమృ॒తయ॑న్నసాదీత్ .. 0. 4. 5. 13..

14 అ॒నా॒ధృ॒ష్యా పు॒రస్తా᳚త్ . అ॒గ్నేరాధి॑పత్యే . ఆయు॑ర్మే దాః . పు॒త్రవ॑తీ
 దక్షిణ॒తః . ఇంద్ర॒స్యాధి॑పత్యే . ప్ర॒జాం మే॑ దాః . సు॒షదా॑ ప॒శ్చాత్ . దే॒వస్య॑
 సవి॒తురాధి॑పత్యే . ప్రా॒ణం మే॑ దాః . ఆశ్రు॑తిరుత్తర॒తః .. 0. 4. 5. 14..

15 మి॒త్రావరు॑ణయో॒రాధి॑పత్యే . శ్రోత్రం॑ మే దాః . విధృ॑తిరు॒పరి॑ష్టాత్ .
 బృహ॒స్పతే॒రాధి॑పత్యే . బ్రహ్మ॑ మే దాః, క్ష॒త్త్రం మే॑ దాః . తేజో॑ మే ధా॒ వర్చో॑
 మే ధాః . యశో॑ మే ధా॒స్తపో॑ మే ధాః . మనో॑ మే ధాః . మనో॒రశ్వా॑ఽసి॒ భూరి॑పుత్రా .
 విశ్వా᳚భ్యో మా నా॒ష్ట్రాభ్యః॑ పాహి .. 0. 4. 5. 15..

16 సూ॒ప॒సదా॑ మే భూయా॒ మా మా॑ హిꣳసీః . తపో॒ ష్వ॑గ్నే॒ అంత॑రాꣳ అ॒మిత్రాన్॑
 . తపా॒ శꣳస॑మర॒రుషః॒ పర॑స్య . తపా॑ వసో చికితా॒నో అ॒చిత్తాన్॑ . వి
 తే॑ తిష్ఠంతామ॒జరా॑ అ॒యాసః॑ . చిత॑స్స్థ పరి॒చితః॑ . స్వాహా॑ మ॒రుద్భిః॒
 పరి॑శ్రయస్వ . మా అ॑సి . ప్ర॒మా అ॑సి . ప్ర॒తి॒మా అ॑సి .. 0. 4. 5. 16..

17 సం॒మా అ॑సి . వి॒మా అ॑సి . ఉ॒న్మా అ॑సి . అం॒తరి॑క్షస్యాంత॒ర్ధిర॑సి . దివం॒
 తప॑సస్త్రాయస్వ . ఆ॒భిర్గీ॒ర్భిర్యదతో॑ న ఊ॒నం . ఆప్యా॑యయ హరివో॒ వర్ధ॑మానః .
 య॒దా స్తో॒తృభ్యో॒ మహి॑ గో॒త్రా రు॒జాసి॑ . భూ॒యి॒ష్ఠ॒భాజో॒ అధ॑ తే స్యామ .
 శు॒క్రం తే॑ అ॒న్యద్య॑జ॒తం తే॑ అ॒న్యత్ .. 0. 4. 5. 17..

18 విషు॑రూపే॒ అహ॑నీ॒ ద్యౌరి॑వాసి . విశ్వా॒ హి మా॒యా అవ॑సి స్వధావః . భ॒ద్రా
 తే॑ పూషన్ని॒హ రా॒తిర॑స్తు . అర్హ॑న్బిభర్షి॒ సాయ॑కాని॒ ధన్వ॑ . అర్హ॑న్ని॒ష్కం
 య॑జ॒తం వి॒శ్వరూ॑పం . అర్హ॑న్ని॒దం ద॑యసే॒ విశ్వ॒మబ్భు॑వం . న వా ఓజీ॑యో
 రుద్ర॒ త్వద॑స్తి . గా॒య॒త్రమ॑సి . త్రైష్టు॑భమసి . జాగ॑తమసి . మధు॒ మధు॒
 మధు॑ .. 0. 4. 5. 18.. అ॒న॒క్త్వ॒సా॒దీ॒దు॒త్త॒ర॒తః పా॑హి ప్రతి॒మా అ॑సి యజ॒తం
 తే॑ అ॒న్యజ్జాగ॑తమ॒స్యేకం॑ చ .. 5..

19 దశ॒ ప్రాచీ॒ర్దశ॑ భాసి దక్షి॒ణా . దశ॑ ప్ర॒తీచీ॒ర్దశ॑ భా॒స్యుదీ॑చీః
 . దశో॒ర్ధ్వా భా॑సి సుమన॒స్యమా॑నః . స నో॒ రుచం॑ ధే॒హ్యహృ॑ణీయమానః .
 అ॒గ్నిష్ట్వా॒ వసు॑భిః పు॒రస్తా᳚ద్రోచయతు గాయ॒త్రేణ॒ ఛంద॑సా . స మా॑ రుచి॒తో
 రో॑చయ . ఇంద్ర॑స్త్వా రు॒ద్రైర్ద॑క్షిణ॒తో రో॑చయతు॒ త్రైష్టు॑భేన॒ ఛంద॑సా
 . స మా॑ రుచి॒తో రో॑చయ . వరు॑ణస్త్వాది॒త్యైః ప॒శ్చాద్రో॑చయతు॒ జాగ॑తేన॒
 ఛంద॑సా . స మా॑ రుచి॒తో రో॑చయ .. 0. 4. 6. 19..

20 ద్యు॒తా॒నస్త్వా॑ మారు॒తో మ॒రుద్భి॑రుత్తర॒తో రో॑చయ॒త్వాను॑ష్టుభేన॒ ఛంద॑సా .
 స మా॑ రుచి॒తో రో॑చయ . బృహ॒స్పతి॑స్త్వా॒ విశ్వై᳚ర్దే॒వైరు॒పరి॑ష్టాద్రోచయతు॒
 పాంక్తే॑న॒ ఛంద॑సా . స మా॑ రుచి॒తో రో॑చయ . రో॒చి॒తస్త్వం దే॑వ
 ఘర్మ దే॒వేష్వసి॑ . రో॒చి॒షీ॒యాహం మ॑ను॒ష్యే॑షు . సమ్రా᳚డ్ఘర్మ
 రుచి॒తస్త్వం దే॒వేష్వాయు॑ష్మాగ్స్తేజ॒స్వీ బ్ర॑హ్మవర్చ॒స్య॑సి . రు॒చి॒తో॑ఽహం
 మ॑ను॒ష్యే᳚ష్వాయు॑ష్మాగ్స్తేజ॒స్వీ బ్ర॑హ్మవర్చ॒సీ భూ॑యాసం . రుగ॑సి . రుచం॒
 మయి॑ ధేహి .. 0. 4. 6. 20..

21 మయి॒ రుక్ . దశ॑ పు॒రస్తా᳚ద్రోచసే . దశ॑ దక్షి॒ణా . దశ॑ ప్ర॒త్యఙ్ .
 దశోదఙ్ఙ్॑ . దశో॒ర్ధ్వో భా॑సి సుమన॒స్యమా॑నః . స నః॑ సమ్రా॒డిష॒మూర్జం॑ ధేహి
 . వా॒జీ వా॒జినే॑ పవస్వ . రో॒చి॒తో ఘ॒ర్మో రు॑చీ॒య .. 0. 4. 6. 21.. రో॒చ॒య॒
 ధే॒హి॒ నవ॑ చ .. 6..

22 అప॑శ్యం గో॒పామని॑పద్యమానం . ఆ చ॒ పరా॑ చ ప॒థిభి॒శ్చరం॑తం . స
 స॒ద్ధ్రీచీ॒స్స విషూ॑చీ॒ర్వసా॑నః . ఆవ॑రీవర్తి॒ భువ॑నేష్వం॒తః . అత్ర॑ ప్రా॒వీః .
 మధు॒మాధ్వీ᳚భ్యాం॒ మధు॒మాధూ॑చీభ్యాం . అను॑ వాం దే॒వవీ॑తయే . సమ॒గ్నిర॒గ్నినా॑
 గత . సం దే॒వేన॑ సవి॒త్రా . సꣳ సూర్యే॑ణ రోచతే .. 0. 4. 7. 22..

23 స్వాహా॒ సమ॒గ్నిస్తప॑సా గత . సం దే॒వేన॑ సవి॒త్రా . సꣳ సూర్యే॑ణారోచిష్ట .
 ధ॒ర్తా ది॒వో విభా॑సి॒ రజ॑సః . పృ॒థి॒వ్యా ధ॒ర్తా . ఉ॒రోరం॒తరి॑క్షస్య
 ధ॒ర్తా . ధ॒ర్తా దే॒వో దే॒వానాం᳚ . అమ॑ర్త్యస్తపో॒జాః . హృ॒దే త్వా॒ మన॑సే త్వా .
 ది॒వే త్వా॒ సూర్యా॑య త్వా .. 0. 4. 7. 23..

24 ఊ॒ర్ధ్వమి॒మమ॑ధ్వ॒రం కృ॑ధి . ది॒వి దే॒వేషు॒ హోత్రా॑ యచ్ఛ . విశ్వా॑సాం
 భువాం పతే . విశ్వ॑స్య భువనస్పతే . విశ్వ॑స్య మనసస్పతే . విశ్వ॑స్య వచసస్పతే
 . విశ్వ॑స్య తపసస్పతే . విశ్వ॑స్య బ్రహ్మణస్పతే . దే॒వ॒శ్రూస్త్వం దే॑వ ఘర్మ
 దే॒వాన్పా॑హి . త॒పో॒జాం వాచ॑మ॒స్మే నియ॑చ్ఛ దేవా॒యువం᳚ .. 0. 4. 7. 24..

25 గర్భో॑ దే॒వానాం᳚ . పి॒తా మ॑తీ॒నాం . పతిః॑ ప్ర॒జానాం᳚ . మతిః॑ కవీ॒నాం . సం
 దే॒వో దే॒వేన॑ సవి॒త్రాఽయ॑తిష్ట . సꣳ సూర్యే॑ణారుక్త . ఆ॒యు॒ర్దాస్త్వమ॒స్మభ్యం॑
 ఘర్మ వర్చో॒దా అ॑సి . పి॒తా నో॑ఽసి పి॒తా నో॑ బోధ . ఆ॒యు॒ర్ధాస్త॑నూ॒ధాః
 ప॑యో॒ధాః . వ॒ర్చో॒దా వ॑రివో॒దా ద్ర॑విణో॒దాః .. 0. 4. 7. 25..

26 అం॒త॒రి॒క్ష॒ప్ర॒ ఉ॒రోర్వరీ॑యాన్ . అ॒శీ॒మహి॑ త్వా॒ మా మా॑ హిꣳసీః . త్వమ॑గ్నే
 గృ॒హప॑తిర్వి॒శామ॑సి . విశ్వా॑సాం॒ మాను॑షీణాం . శ॒తం పూ॒ర్భిర్య॑విష్ఠ
 పా॒హ్యꣳహ॑సః . స॒మే॒ద్ధారꣳ॑ శ॒తꣳ హిమాః᳚ . తం॒ద్రా॒విణꣳ॑
 హార్దివా॒నం . ఇ॒హైవ రా॒తయ॑స్సంతు . త్వష్టీ॑మతీ తే సపేయ . సు॒రేతా॒ రేతో॒ దధా॑నా
 . వీ॒రం వి॑దేయ॒ తవ॑ సం॒దృశి॑ . మాఽహꣳ రా॒యస్పోషే॑ణ॒ వియో॑షం .. 0. 4. 7. 26.. రో॒చ॒తే॒ సూర్యా॑య త్వా దేవా॒యువం॑ ద్రవిణో॒దా దధా॑నా॒ ద్వే చ॑ .. 7..

27 దే॒వస్య॑ త్వా సవి॒తుః ప్ర॑స॒వే . అ॒శ్వినో᳚ర్బా॒హుభ్యాం᳚ . పూ॒ష్ణో
 హస్తా᳚భ్యా॒మాద॑దే . అది॑త్యై॒ రాస్నా॑ఽసి . ఇడ॒ ఏహి॑ . అది॑త॒ ఏహి॑ .
 సర॑స్వ॒త్యేహి॑ . అసా॒వేహి॑ . అసా॒వేహి॑ . అసా॒వేహి॑ .. 0. 4. 8. 27..

28 అది॑త్యా ఉ॒ష్ణీష॑మసి . వా॒యుర॑స్యై॒డః . పూ॒షా త్వో॒పావ॑సృజతు . అ॒శ్విభ్యాం॒
 ప్రదా॑పయ . యస్తే॒ స్తనః॑ శశ॒యో యో మ॑యో॒భూః . యేన॒ విశ్వా॒ పుష్య॑సి॒ వార్యా॑ణి
 . యో ర॑త్న॒ధా వ॑సు॒విద్యః సు॒దత్రః॑ . సర॑స్వతి॒ తమి॒హ ధాత॑వేఽకః . ఉస్ర॑
 ఘ॒ర్మꣳ శిꣳ॑ష . ఉస్ర॑ ఘ॒ర్మం పా॑హి .. 0. 4. 8. 28..

29 ఘ॒ర్మాయ॑ శిꣳష . బృహ॒స్పతి॒స్త్వోప॑సీదతు . దాన॑వస్స్థ॒ పేర॑వః .
 వి॒ష్వ॒గ్వృతో॒ లోహి॑తేన . అ॒శ్విభ్యాం᳚ పిన్వస్వ . సర॑స్వత్యై పిన్వస్వ . పూ॒ష్ణే
 పి॑న్వస్వ . బృహ॒స్పత॑యే పిన్వస్వ . ఇంద్రా॑య పిన్వస్వ . ఇంద్రా॑య పిన్వస్వ .. 0. 4. 8. 29..

30 గా॒య॒త్రో॑ఽసి . త్రైష్టు॑భోఽసి . జాగ॑తమసి . స॒హోర్జో భా॒గేనోప॒ మేహి॑ .
 ఇంద్రా᳚శ్వినా॒ మధు॑నస్సార॒ఘస్య॑ . ఘ॒ర్మం పా॑త వసవో॒ యజ॑తా॒ వట్ . స్వాహా᳚
 త్వా॒ సూర్య॑స్య ర॒శ్మయే॑ వృష్టి॒వన॑యే జుహోమి . మధు॑ హ॒విర॑సి . సూర్య॑స్య॒
 తప॑స్తప . ద్యావా॑పృథి॒వీభ్యాం᳚ త్వా॒ పరి॑గృహ్ణామి .. 0. 4. 8. 30..

31 అం॒తరి॑క్షేణ॒ త్వోప॑యచ్ఛామి . దే॒వానాం᳚ త్వా పితృ॒ణామను॑మతో॒
 భర్తుꣳ॑ శకేయం . తేజో॑ఽసి . తేజోఽను॒ప్రేహి॑ . ది॒వి॒స్పృఙ్మా మా॑ హిꣳసీః
 . అం॒త॒రి॒క్ష॒స్పృఙ్మా మా॑ హిꣳసీః . పృ॒థి॒వి॒స్పృఙ్మా మా॑ హిꣳసీః .
 సువ॑రసి॒ సువ॑ర్మే యచ్ఛ . దివం॑ యచ్ఛ ది॒వో మా॑ పాహి .. 0. 4. 8. 31.. ఏహి॑
 పాహి పిన్వస్వ గృహ్ణామి॒ నవ॑ చ .. 8..

32 స॒ము॒ద్రాయ॑ త్వా॒ వాతా॑య॒ స్వాహా᳚ . స॒లి॒లాయ॑ త్వా॒ వాతా॑య॒ స్వాహా᳚ .
 అ॒నా॒ధృ॒ష్యాయ॑ త్వా॒ వాతా॑య॒ స్వాహా᳚ . అ॒ప్ర॒తి॒ధృ॒ష్యాయ॑ త్వా॒ వాతా॑య॒
 స్వాహా᳚ . అ॒వ॒స్యవే᳚ త్వా॒ వాతా॑య॒ స్వాహా᳚ . దువ॑స్వతే త్వా॒ వాతా॑య॒ స్వాహా᳚ .
 శిమి॑ద్వతే త్వా॒ వాతా॑య॒ స్వాహా᳚ . అ॒గ్నయే᳚ త్వా॒ వసు॑మతే॒ స్వాహా᳚ . సోమా॑య త్వా
 రు॒ద్రవ॑తే॒ స్వాహా᳚ . వరు॑ణాయ త్వాఽఽది॒త్యవ॑తే॒ స్వాహా᳚ .. 0. 4. 9. 32..

33 బృహ॒స్పత॑యే త్వా వి॒శ్వదే᳚వ్యావతే॒ స్వాహా᳚ . స॒వి॒త్రే త్వ॑ర్భు॒మతే॑
 విభు॒మతే᳚ ప్రభు॒మతే॒ వాజ॑వతే॒ స్వాహా᳚ . య॒మాయ॒ త్వాఽంగి॑రస్వతే పితృ॒మతే॒
 స్వాహా᳚ . విశ్వా॒ ఆశా॑ దక్షిణ॒సత్ . విశ్వాం᳚దే॒వాన॑యాడి॒హ . స్వాహా॑కృతస్య
 ఘ॒ర్మస్య॑ . మధోః᳚ పిబతమశ్వినా . స్వాహా॒ఽగ్నయే॑ య॒జ్ఞియా॑య . శం యజు॑ర్భిః .
 అశ్వి॑నా ఘ॒ర్మం పా॑తꣳ హార్దివా॒నం .. 0. 4. 9. 33..

34 అహ॑ర్ది॒వాభి॑రూ॒తిభిః॑ . అను॑ వాం॒ ద్యావా॑పృథి॒వీ మꣳ॑సాతాం . స్వాహేంద్రా॑య
 . స్వాహేంద్రా॒ వట్ . ఘ॒ర్మమ॑పాతమశ్వినా హార్దివా॒నం . అహ॑ర్ది॒వాభి॑రూ॒తిభిః॑ .
 అను॑ వాం॒ ద్యావా॑పృథి॒వీ అ॑మꣳసాతాం . తం ప్రా॒వ్యం॑ యథా॒ వట్ . నమో॑ ది॒వే .
 నమః॑ పృథి॒వ్యై .. 0. 4. 9. 34..

35 ది॒వి ధా॑ ఇ॒మం య॒జ్ఞం . య॒జ్ఞమి॒మం ది॒వి ధాః᳚ . దివం॑ గచ్ఛ .
 అం॒తరి॑క్షం గచ్ఛ . పృ॒థి॒వీం గ॑చ్ఛ . పంచ॑ ప్ర॒దిశో॑ గచ్ఛ
 . దే॒వాన్ఘ॑ర్మ॒పాన్గ॑చ్ఛ . పి॒తౄన్ఘ॑ర్మ॒పాన్గ॑చ్ఛ .. 0. 4. 9. 35..

 ఆ॒ది॒త్యవ॑తే॒ స్వాహా॑ హార్దివా॒నం పృ॑థి॒వ్యా అ॒ష్టౌ చ॑ .. 9..

36 ఇ॒షే పీ॑పిహి . ఊ॒ర్జే పీ॑పిహి . బ్రహ్మ॑ణే పీపిహి . క్ష॒త్త్రాయ॑ పీపిహి . అ॒ద్భ్యః
 పీ॑పిహి . ఓష॑ధీభ్యః పీపిహి . వన॒స్పతి॑భ్యః పీపిహి . ద్యావా॑పృథి॒వీభ్యాం᳚
 పీపిహి . సు॒భూ॒తాయ॑ పీపిహి . బ్ర॒హ్మ॒వ॒ర్చ॒సాయ॑ పీపిహి .. 0. 4. 10. 36..

37 యజ॑మానాయ పీపిహి . మహ్యం॒ జ్యైష్ఠ్యా॑య పీపిహి . త్విష్యై᳚ త్వా . ద్యు॒మ్నాయ॑ త్వా .
 ఇం॒ద్రి॒యాయ॑ త్వా॒ భూత్యై᳚ త్వా . ధర్మా॑ఽసి సు॒ధర్మా మే᳚ న్య॒స్మే . బ్రహ్మా॑ణి ధారయ
 . క్ష॒త్త్రాణి॑ ధారయ . విశం॑ ధారయ . నేత్త్వా॒ వాత॑స్స్కం॒దయా᳚త్ .. 0. 4. 10. 37..

38 అ॒ముష్య॑ త్వా ప్రా॒ణే సా॑దయామి . అ॒మునా॑ స॒హ ని॑ర॒ర్థం గ॑చ్ఛ .
 యో᳚ఽస్మాంద్వేష్టి॑ . యం చ॑ వ॒యం ద్వి॒ష్మః . పూ॒ష్ణే శర॑సే॒ స్వాహా᳚ .
 గ్రావ॑భ్య॒స్స్వాహా᳚ . ప్ర॒తి॒రేభ్య॒స్స్వాహా᳚ . ద్యావా॑పృథి॒వీభ్యా॒గ్॒ స్వాహా᳚ .
 పి॒తృభ్యో॑ ఘర్మ॒పేభ్య॒స్స్వాహా᳚ . రు॒ద్రాయ॑ రు॒ద్రహో᳚త్రే॒ స్వాహా᳚ .. 0. 4. 10. 38..

39 అహ॒ర్జ్యోతిః॑ కే॒తునా॑ జుషతాం . సు॒జ్యో॒తిర్జ్యోతి॑షా॒గ్॒ స్వాహా᳚ . రాత్రి॒ర్జ్యోతిః॑
 కే॒తునా॑ జుషతాం . సు॒జ్యో॒తిర్జ్యోతి॑షా॒గ్॒ స్వాహా᳚ . అపీ॑పరో॒ మాఽహ్నో॒ రాత్రి॑యై మా
 పాహి . ఏ॒షా తే॑ అగ్నే స॒మిత్ . తయా॒ సమి॑ద్ధ్యస్వ . ఆయు॑ర్మే దాః . వర్చ॑సా మాఽఞ్జీః .
 అపీ॑పరో మా॒ రాత్రి॑యా॒ అహ్నో॑ మా పాహి .. 0. 4. 10. 39..

40 ఏ॒షా తే॑ అగ్నే స॒మిత్ . తయా॒ సమి॑ద్ధ్యస్వ . ఆయు॑ర్మే దాః . వర్చ॑సా మాఽఞ్జీః .
 అ॒గ్నిర్జ్యోతి॒ర్జ్యోతి॑ర॒గ్నిస్స్వాహా᳚ . సూర్యో॒ జ్యోతి॒ర్జ్యోతి॒స్సూర్య॒స్స్వాహా᳚ . భూస్స్వాహా᳚
 . హు॒తꣳ హ॒విః . మధు॑ హ॒విః . ఇంద్ర॑తమే॒ఽగ్నౌ .. 0. 4. 10. 40..

41 పి॒తా నో॑ఽసి॒ మా మా॑ హిꣳసీః . అ॒శ్యామ॑ తే దేవ ఘర్మ . మధు॑మతో॒ వాజ॑వతః
 పితు॒మతః॑ . అంగి॑రస్వతస్స్వధా॒వినః॑ . అ॒శీ॒మహి॑ త్వా॒ మా మా॑ హిꣳసీః .
 స్వాహా᳚ త్వా॒ సూర్య॑స్య ర॒శ్మిభ్యః॑ . స్వాహా᳚ త్వా॒ నక్ష॑త్రేభ్యః .. 0. 4. 10. 41..

 బ్ర॒హ్మ॒వ॒ర్చ॒సాయ॑ పీపిహి స్కం॒దయా᳚ద్రు॒ద్రాయ॑ రు॒ద్రహో᳚త్రే॒ స్వాహాఽహ్నో॑
 మా పాహ్య॒గ్నౌ స॒ప్త చ॑ .. 10..

42 ఘర్మ॒ యా తే॑ ది॒వి శుక్ . యా గా॑య॒త్రే ఛంద॑సి . యా బ్రా᳚హ్మ॒ణే . యా
 హ॑వి॒ర్ధానే᳚ . తాం త॑ ఏ॒తేనావ॑యజే॒ స్వాహా᳚ . ఘర్మ॒ యా తే॒ఽన్తరి॑క్షే॒ శుక్ .
 యా త్రైష్టు॑భే॒ ఛంద॑సి . యా రా॑జ॒న్యే᳚ . యాఽఽగ్నీ᳚ద్ధ్రే . తాం త॑ ఏ॒తేనావ॑యజే॒
 స్వాహా᳚ .. 0. 4. 11. 42..

43 ఘర్మ॒ యా తే॑ పృథి॒వ్యాꣳ శుక్ . యా జాగ॑తే॒ ఛంద॑సి . యా వైశ్యే᳚ . యా
 సద॑సి . తాం త॑ ఏ॒తేనావ॑యజే॒ స్వాహా᳚ . అను॑ నో॒ఽద్యాను॑మతిః . అన్విద॑నుమతే॒
 త్వం . ది॒వస్త్వా॑ పర॒స్పాయాః᳚ . అం॒తరి॑క్షస్య త॒నువః॑ పాహి . పృ॒థి॒వ్యాస్త్వా॒
 ధర్మ॑ణా .. 0. 4. 11. 43..

44 వ॒యమను॑క్రామామ సువి॒తాయ॒ నవ్య॑సే . బ్రహ్మ॑ణస్త్వా పర॒స్పాయాః᳚ . క్ష॒త్త్రస్య॑
 త॒నువః॑ పాహి . వి॒శస్త్వా॒ ధర్మ॑ణా . వ॒యమను॑క్రామామ సువి॒తాయ॒ నవ్య॑సే .
 ప్రా॒ణస్య॑ త్వా పర॒స్పాయై᳚ . చక్షు॑షస్త॒నువః॑ పాహి . శ్రోత్ర॑స్య త్వా॒ ధర్మ॑ణా
 . వ॒యమను॑క్రామామ సువి॒తాయ॒ నవ్య॑సే . వ॒ల్గుర॑సి శం॒యుధా॑యాః .. 0. 4. 11. 44..

45 శిశు॒ర్జన॑ధాయాః . శం చ॒ వక్షి॒ పరి॑ చ॒ వక్షి॑ .
 చతు॑స్స్రక్తి॒ర్నాభి॑రృ॒తస్య॑ . సదో॑ వి॒శ్వాయుః॒ శర్మ॑ స॒ప్రథాః᳚ . అప॒
 ద్వేషో॒ అప॒ హ్వరః॑ . అ॒న్యద్వ్ర॑తస్య సశ్చిమ . ఘర్మై॒తత్తేఽన్న॑మే॒తత్పురీ॑షం
 . తేన॒ వర్ధ॑స్వ॒ చా చ॑ ప్యాయస్వ . వ॒ర్ధి॒షీ॒మహి॑ చ వ॒యం . ఆ చ॑
 ప్యాసిషీ॒మహి॑ .. 0. 4. 11. 45..

46 రంతి॒ర్నామా॑సి ది॒వ్యో గం॑ధ॒ర్వః . తస్య॑ తే ప॒ద్వద్ధ॑వి॒ర్ధానం᳚ .
 అ॒గ్నిరధ్య॑క్షాః . రు॒ద్రోఽధి॑పతిః . సమ॒హమాయు॑షా . సం ప్రా॒ణేన॑ . సం వర్చ॑సా
 . సం పయ॑సా . సం గౌ॑ప॒త్యేన॑ . సꣳ రా॒యస్పోషే॑ణ .. 0. 4. 11. 46..

47 వ్య॑సౌ . యో᳚ఽస్మాంద్వేష్టి॑ . యం చ॑ వ॒యం ద్వి॒ష్మః . అచి॑క్రద॒ద్వృషా॒ హరిః॑
 . మ॒హాన్మి॒త్రో న ద॑ర్శ॒తః . సꣳ సూర్యే॑ణ రోచతే . చిద॑సి సము॒ద్రయో॑నిః
 . ఇందు॒ర్దక్షః॑ శ్యే॒న ఋ॒తావా᳚ . హిర॑ణ్యపక్షః శకు॒నో భు॑ర॒ణ్యుః .
 మ॒హాంథ్స॒ధస్థే᳚ ధ్రు॒వ ఆనిష॑త్తః .. 0. 4. 11. 47..

48 నమ॑స్తే అస్తు॒ మా మా॑ హిꣳసీః . వి॒శ్వావ॑సుꣳ సోమగంధ॒ర్వం . ఆపో॑
 దదృ॒శుషీః᳚ . తదృ॒తేనా॒ వ్యా॑యన్న్ . తద॒న్వవై᳚త్ . ఇంద్రో॑ రారహా॒ణ ఆ॑సాం .
 పరి॒ సూర్య॑స్య పరి॒ధీꣳర॑పశ్యత్ . వి॒శ్వావ॑సుర॒భి తన్నో॑ గృణాతు . ది॒వ్యో
 గం॑ధ॒ర్వో రజ॑సో వి॒మానః॑ . యద్వా॑ ఘా స॒త్యము॒త యన్న వి॒ద్మ .. 0. 4. 11. 48..

49 ధియో॑ హిన్వా॒నో ధియ॒ ఇన్నో॑ అవ్యాత్ . సస్ని॑మవింద॒చ్చర॑ణే న॒దీనాం᳚
 . అపా॑వృణో॒ద్దురో॒ అశ్మ॑వ్రజానాం . ప్రాసాం᳚ గంధ॒ర్వో అ॒మృతా॑ని వోచత్ .
 ఇంద్రో॒ దక్షం॒ పరి॑జానాద॒హీనం᳚ . ఏ॒తత్త్వం దే॑వ ఘర్మ దే॒వో దే॒వానుపా॑గాః .
 ఇ॒దమ॒హం మ॑ను॒ష్యో॑ మను॒ష్యాన్॑ . సోమ॑పీ॒థాను॒ మేహి॑ . స॒హ ప్ర॒జయా॑
 స॒హ రా॒యస్పోషే॑ణ . సు॒మి॒త్రా న॒ ఆప॒ ఓష॑ధయస్సంతు .. 0. 4. 11. 49..

50 దు॒ర్మి॒త్రాస్తస్మై॑ భూయాసుః . యో᳚ఽస్మాంద్వేష్టి॑ . యం చ॑ వ॒యం ద్వి॒ష్మః .
 ఉద్వ॒యం తమ॑స॒స్పరి॑ . ఉదు॒ త్యం చి॒త్రం . ఇ॒మమూ॒ షు త్యమ॒స్మభ్యꣳ॑
 స॒నిం . గా॒య॒త్రం నవీ॑యాꣳసం . అగ్నే॑ దే॒వేషు॒ ప్రవో॑చః .. 0. 4. 11. 50..

 యాఽఽగ్నీ᳚ద్ధ్రే॒ తాం త॑ ఏ॒తేనావ॑యజే॒ స్వాహా॒ ధర్మ॑ణా శం॒యుధా॑యాః ప్యాసిషీ॒మహి॒
 పోషే॑ణ॒ నిష॑త్తో వి॒ద్మ సం॑త్వ॒ష్టౌ చ॑ .. 11..

51 మ॒హీ॒నాం పయో॑ఽసి॒ విహి॑తం దేవ॒త్రా . జ్యో॒తి॒ర్భా అ॑సి॒
 వన॒స్పతీ॑నా॒మోష॑ధీనా॒ꣳ॒ రసః॑ . వా॒జినం॑ త్వా వా॒జినోఽవ॑నయామః .
 ఊ॒ర్ధ్వం మన॑స్సువ॒ర్గం .. 0. 4. 12. 51.. .. 12..

52 అస్కాం॒ద్యౌః పృ॑థి॒వీం . అస్కా॑నృష॒భో యువా॒ గాః . స్క॒న్నేమా విశ్వా॒ భువ॑నా .
 స్క॒న్నో య॒జ్ఞః ప్రజ॑నయతు . అస్కా॒నజ॑ని॒ ప్రాజ॑ని . ఆ స్క॒న్నాజ్జా॑యతే॒ వృషా᳚
 . స్క॒న్నాత్ప్రజ॑నిషీమహి .. 0. 4. 13. 52.. .. 13..

53 యా పు॒రస్తా᳚ద్వి॒ద్యుదాప॑తత్ . తాం త॑ ఏ॒తేనావ॑యజే॒ స్వాహా᳚ . యా ద॑క్షిణ॒తః .
 యా ప॒శ్చాత్ . యోత్త॑ర॒తః . యోపరి॑ష్టాద్వి॒ద్యుదాప॑తత్ . తాం త॑ ఏ॒తేనావ॑యజే॒
 స్వాహా᳚ .. 0. 4. 14. 53.. .. 14..

54 ప్రా॒ణాయ॒ స్వాహా᳚ వ్యా॒నాయ॒ స్వాహా॑ఽపా॒నాయ॒ స్వాహా᳚ . చక్షు॑షే॒ స్వాహా॒
 శ్రోత్రా॑య॒ స్వాహా᳚ . మన॑సే॒ స్వాహా॑ వా॒చే సర॑స్వత్యై॒ స్వాహా᳚ .. 0. 4. 15. 54..

 .. 15..

55 పూ॒ష్ణే స్వాహా॑ పూ॒ష్ణే శర॑సే॒ స్వాహా᳚ . పూ॒ష్ణే ప్ర॑ప॒థ్యా॑య॒ స్వాహా॑ పూ॒ష్ణే
 న॒రంధి॑షాయ॒ స్వాహా᳚ . పూ॒ష్ణేఽఙ్ఘృ॑ణయే॒ స్వాహా॑ పూ॒ష్ణే న॒రుణా॑య॒ స్వాహా᳚
 . పూ॒ష్ణే సా॑కే॒తాయ॒ స్వాహా᳚ .. 0. 4. 16. 55.. .. 16..

56 ఉద॑స్య॒ శుష్మా᳚ద్భా॒నుర్నార్త॒ బిభ॑ర్తి . భా॒రం పృ॑థి॒వీ న భూమ॑ . ప్ర
 శు॒క్రైతు॑ దే॒వీ మ॑నీ॒షా . అ॒స్మథ్సుత॑ష్టో॒ రథో॒ న వా॒జీ . అర్చం॑త॒ ఏకే॒
 మహి॒ సామ॑ మన్వత . తేన॒ సూర్య॑మధారయన్న్ . తేన॒ సూర్య॑మరోచయన్న్ . ఘ॒ర్మః
 శిర॒స్తద॒యమ॒గ్నిః . పురీ॑షమసి॒ సంప్రి॑యం ప్ర॒జయా॑ ప॒శుభి॑ర్భువత్ .
 ప్ర॒జాప॑తిస్త్వా సాదయతు . తయా॑ దే॒వత॑యాఽఙ్గిర॒స్వద్ధ్రు॒వా సీ॑ద .. 0. 4. 17. 56.. .. 17..

57 యాస్తే॑ అగ్న ఆ॒ర్ద్రా యోన॑యో॒ యాః కు॑లా॒యినీః᳚ . యే తే॑ అగ్న॒ ఇంద॑వో॒ యా ఉ॒
 నాభ॑యః . యాస్తే॑ అగ్నే త॒నువ॒ ఊర్జో॒ నామ॑ . తాభి॒స్త్వము॒భయీ॑భిస్సంవిదా॒నః
 . ప్ర॒జాభి॑రగ్నే॒ ద్రవి॑ణే॒హ సీ॑ద . ప్ర॒జాప॑తిస్త్వా సాదయతు . తయా॑
 దే॒వత॑యాఽఙ్గిర॒స్వద్ధ్రు॒వా సీ॑ద .. 0. 4. 18. 57.. .. 18..

58 అ॒గ్నిర॑సి వైశ్వాన॒రో॑ఽసి . సం॒వ॒థ్స॒రో॑ఽసి పరివథ్స॒రో॑ఽసి .
 ఇ॒దా॒వ॒థ్స॒రో॑ఽసీదువథ్స॒రో॑ఽసి . ఇ॒ద్వ॒థ్స॒రో॑ఽసి వథ్స॒రో॑ఽసి . తస్య॑ తే
 వసం॒తః శిరః॑ . గ్రీ॒ష్మో దక్షి॑ణః ప॒క్షః . వ॒ర్॒షాః పుచ్ఛం᳚ . శ॒రదుత్త॑రః
 ప॒క్షః . హే॒మం॒తో మధ్యం᳚ . పూ॒ర్వ॒ప॒క్షాశ్చిత॑యః . అ॒ప॒ర॒ప॒క్షాః
 పురీ॑షం . అ॒హో॒రా॒త్రాణీష్ట॑కాః . తస్య॑ తే॒ మాసా᳚శ్చార్ధమా॒సాశ్చ॑
 కల్పంతాం . ఋ॒తవ॑స్తే కల్పంతాం . సం॒వ॒థ్స॒రస్తే॑ కల్పతాం . అ॒హో॒రా॒త్రాణి॑
 తే కల్పంతాం . ఏతి॒ ప్రేతి॒ వీతి॒ సమిత్యుదితి॑ . ప్ర॒జాప॑తిస్త్వా సాదయతు . తయా॑
 దే॒వత॑యాఽఙ్గిర॒స్వద్ధ్రు॒వస్సీ॑ద .. 0. 4. 19. 58..

59 భూర్భువ॒స్సువః॑ . ఊ॒ర్ధ్వ ఊ॒ షు ణ॑ ఊ॒తయే᳚ . ఊ॒ర్ధ్వో నః॑ పా॒హ్యꣳహ॑సః .
 వి॒ధుం ద॑ద్రా॒ణꣳ సమ॑నే బహూ॒నాం . యువా॑న॒ꣳ॒ సంతం॑ పలి॒తో జ॑గార
 . దే॒వస్య॑ పశ్య॒ కావ్యం॑ మహి॒త్వాఽద్యా మ॒మార॑ . స హ్య॒స్సమా॑న . యదృ॒తే
 చి॑దభి॒శ్రిషః॑ . పు॒రా జ॒ర్తృభ్య॑ ఆ॒తృదః॑ . సంధా॑తా సం॒ధిం మ॒ఘవా॑
 పురో॒వసుః॑ .. 0. 4. 20. 59..

60 నిష్క॑ర్తా॒ విహ్రు॑తం॒ పునః॑ . పున॑రూ॒ర్జా స॒హ ర॒య్యా . మా నో॑ ఘర్మ వ్యథి॒తో
 వి॑వ్యథో నః . మా నః॒ పర॒మధ॑రం॒ మా రజో॑ఽనైః . మోష్వ॑స్మాగ్స్తమ॑స్యంత॒రా
 ధాః᳚ . మా రు॒ద్రియా॑సో అ॒భిగు॑ర్వృ॒ధా నః॑ . మా నః॒ క్రతు॑భిర్హీడి॒తేభి॑ర॒స్మాన్
 . ద్విషా॑ సునీతే॒ మా పరా॑దాః . మా నో॑ రు॒ద్రో నిరృ॑తి॒ర్మా నో॒ అస్తా᳚ . మా
 ద్యావా॑పృథి॒వీ హీ॑డిషాతాం .. 0. 4. 20. 60..

61 ఉప॑ నో మిత్రావరుణావి॒హావ॑తం . అ॒న్వాదీ᳚ధ్యాథామి॒హ న॑స్సఖాయా . ఆ॒ది॒త్యానాం॒
 ప్రసి॑తిర్హే॒తిః . ఉ॒గ్రా శ॒తాపా᳚ష్ఠా ఘ॒ విషా॒ పరి॑ ణో వృణక్తు . ఇ॒మం
 మే॑ వరుణ॒ తత్త్వా॑ యామి . త్వం నో॑ అగ్నే॒ స త్వం నో॑ అగ్నే . త్వమ॑గ్నే అ॒యాసి॑ .
 ఉద్వ॒యం తమ॑స॒స్పరి॑ . ఉదు॒ త్యం చి॒త్రం . వయ॑స్సుప॒ర్ణాః .. 0. 4. 20. 61..

 పు॒రో॒వసు॑ర్హీడిషాతాꣳ సుప॒ర్ణాః .. 20..

62 భూర్భువ॒స్సువః॑ . మయి॒ త్యదిం॑ద్రి॒యం మ॒హత్ . మయి॒ దక్షో॒ మయి॒ క్రతుః॑
 . మయి॑ ధాయి సు॒వీర్యం᳚ . త్రిశు॑గ్ఘ॒ర్మో విభా॑తు మే . ఆకూ᳚త్యా॒ మన॑సా స॒హ .
 వి॒రాజా॒ జ్యోతి॑షా స॒హ . య॒జ్ఞేన॒ పయ॑సా స॒హ . బ్రహ్మ॑ణా॒ తేజ॑సా స॒హ
 . క్ష॒త్రేణ॒ యశ॑సా స॒హ . స॒త్యేన॒ తప॑సా స॒హ . తస్య॒ దోహ॑మశీమహి .
 తస్య॑ సు॒మ్నమ॑శీమహి . తస్య॑ భ॒క్షమ॑శీమహి . తస్య॑ త॒ ఇంద్రే॑ణ పీ॒తస్య॒
 మధు॑మతః . ఉప॑హూత॒స్యోప॑హూతో భక్షయామి .. 0. 4. 21. 62.. యశ॑సా స॒హ షట్చ॑
 .. 21..

63 యాస్తే॑ అగ్నే ఘో॒రాస్త॒నువః॑ . క్షుచ్చ॒ తృష్ణా॑ చ . అస్ను॒క్చానా॑హుతిశ్చ .
 అ॒శ॒న॒యా చ॑ పిపా॒సా చ॑ . సే॒దిశ్చామ॑తిశ్చ . ఏ॒తాస్తే॑ అగ్నే ఘో॒రాస్త॒నువః॑
 . తాభి॑ర॒ముం గ॑చ్ఛ . యో᳚ఽస్మాంద్వేష్టి॑ . యం చ॑ వ॒యం ద్వి॒ష్మః .. 0. 4. 22. 63.. .. 22..

64 స్నిక్చ॒ స్నీహి॑తిశ్చ॒ స్నిహి॑తిశ్చ . ఉ॒ష్ణా చ॑ శీ॒తా చ॑ . ఉ॒గ్రా చ॑
 భీ॒మా చ॑ . స॒దామ్నీ॑ సే॒దిరని॑రా . ఏ॒తాస్తే॑ అగ్నే ఘో॒రాస్త॒నువః॑ . తాభి॑ర॒ముం
 గ॑చ్ఛ . యో᳚ఽస్మాంద్వేష్టి॑ . యం చ॑ వ॒యం ద్వి॒ష్మః .. 0. 4. 23. 64.. .. 23..

65 ధుని॑శ్చ ధ్వాం॒తశ్చ॑ ధ్వ॒నశ్చ॑ ధ్వ॒నయగ్గ్॑శ్చ . ని॒లిం॒పశ్చ॑
 విలిం॒పశ్చ॑ విక్షి॒పః .. 0. 4. 24. 65.. .. 24..

66 ఉ॒గ్రశ్చ॒ ధుని॑శ్చ ధ్వాం॒తశ్చ॑ ధ్వ॒నశ్చ॑ ధ్వ॒నయగ్గ్॑శ్చ .
 స॒హ॒స॒హ్వాగ్శ్చ॒ సహ॑మానశ్చ॒ సహ॑స్వాగ్శ్చ॒ సహీ॑యాగ్శ్చ . ఏత్య॒ ప్రేత్య॑
 విక్షి॒పః .. 0. 4. 25. 66.. .. 25..

67 అ॒హో॒రా॒త్రే త్వోదీ॑రయతాం . అ॒ర్ధ॒మా॒సాస్త్వోదీం᳚జయంతు . మాసా᳚స్త్వా శ్రపయంతు .
 ఋ॒తవ॑స్త్వా పచంతు . సం॒వ॒థ్స॒రస్త్వా॑ హంత్వసౌ .. 0. 4. 26. 67.. .. 26..

68 ఖట్ఫడ్జ॒హి . ఛిం॒ధీ భిం॒ధీ హం॒ధీ కట్ . ఇతి॒ వాచః॑ క్రూరా॒ణి .. 0. 4. 27. 68.. .. 27..

69 విగా ఇం॑ద్ర వి॒చరం᳚థ్స్పాశయస్వ . స్వ॒పంత॑మింద్ర పశు॒మంత॑మిచ్ఛ .
 వజ్రే॑ణా॒ముం బో॑ధయ దుర్వి॒దత్రం᳚ . స్వ॒ప॒తో᳚ఽస్య॒ ప్రహ॑ర॒ భోజ॑నేభ్యః .
 అగ్నే॑ అ॒గ్నినా॒ సంవ॑దస్వ . మృత్యో॑ మృ॒త్యునా॒ సంవ॑దస్వ . నమ॑స్తే అస్తు భగవః
 . స॒కృత్తే॑ అగ్నే॒ నమః॑ . ద్విస్తే॒ నమః॑ . త్రిస్తే॒ నమః॑ . చ॒తుస్తే॒ నమః॑ .
 పం॒చ॒కృత్వ॑స్తే॒ నమః॑ . ద॒శ॒కృత్వ॑స్తే॒ నమః॑ . శ॒త॒కృత్వ॑స్తే॒
 నమః॑ . ఆ॒స॒హ॒స్ర॒కృత్వ॑స్తే॒ నమః॑ . అ॒ప॒రి॒మి॒త॒కృత్వ॑స్తే॒ నమః॑
 . నమ॑స్తే అస్తు॒ మా మా॑ హిꣳసీః .. 0. 4. 28. 69.. త్రిస్తే॒ నమ॑స్స॒ప్త చ॑ .. 28..

70 అసృ॑ఙ్ముఖో రుధి॒రేణా॒వ్య॑క్తః . య॒మస్య॑ దూ॒తః శ్వపా॒ద్విధా॑వసి . గృద్ధ్రః॑
 సుప॒ర్ణః కు॒ణపం॒ నిషే॑వసే . య॒మస్య॑ దూ॒తః ప్రహి॑తో భ॒వస్య॑ చో॒భయోః᳚ ..

 0. 4. 29. 70.. .. 29..

71 యదే॒తద్వృ॑క॒సో భూ॒త్వా . వాగ్దే᳚వ్యభి॒రాయ॑సి . ద్వి॒షంతం॑ మే॒ఽభిరా॑య .
 తం మృ॑త్యో మృ॒త్యవే॑ నయ . స ఆర్త్యాఽఽర్తి॒మార్చ్ఛ॑తు .. 0. 4. 30. 71.. .. 30..

72 యదీ॑షి॒తో యది॑ వా స్వకా॒మీ . భ॒యేడ॑కో॒ వద॑తి॒ వాచ॑మే॒తాం . తామిం॑ద్రా॒గ్నీ
 బ్రహ్మ॑ణా సంవిదా॒నౌ . శి॒వామ॒స్మభ్యం॑ కృణుతం గృ॒హేషు॑ .. 0. 4. 31. 72.. .. 31..

73 దీర్ఘ॑ముఖి॒ దుర్హ॑ణు . మా స్మ॑ దక్షిణ॒తో వ॑దః . యది॑ దక్షిణ॒తో
 వదా᳚ద్ద్వి॒షంతం॒ మేఽవ॑బాధాసై .. 0. 4. 32. 73.. .. 32..

74 ఇ॒త్థాదులూ॑క॒ ఆప॑ప్తత్ . హి॒ర॒ణ్యా॒క్షో అయో॑ముఖః . రక్ష॑సాం దూ॒త ఆగ॑తః .
 తమి॒తో నా॑శయాగ్నే .. 0. 4. 33. 74.. .. 33..

75 యదే॒తద్భూ॒తాన్య॑న్వా॒విశ్య॑ . దైవీం॒ వాచం॑ వ॒దసి॑ . ద్వి॒షతో॑
 నః॒ పరా॑వద . తాన్మృ॑త్యో మృ॒త్యవే॑ నయ . త ఆర్త్యాఽఽర్తి॒మార్చ్ఛం॑తు .
 అ॒గ్నినా॒ఽగ్నిస్సంవ॑దతాం .. 0. 4. 34. 75.. .. 34..

76 ప్ర॒సార్య॑ స॒క్థ్యౌ॑ పత॑సి . స॒వ్యమక్షి॑ ని॒పేపి॑ చ . మేహ
 క॑స్యచ॒నామ॑మత్ .. 0. 4. 35. 76.. .. 35..

77 అత్రి॑ణా త్వా క్రిమే హన్మి . కణ్వే॑న జ॒మద॑గ్నినా . వి॒శ్వావ॑సో॒ర్బ్రహ్మ॑ణా హ॒తః
 . క్రిమీ॑ణా॒ꣳ॒ రాజా᳚ . అప్యే॑షాగ్ స్థ॒పతి॑ర్హ॒తః . అథో॑ మా॒తాఽథో॑ పి॒తా .
 అథో᳚ స్థూ॒రా అథో᳚ క్షు॒ద్రాః . అథో॑ కృ॒ష్ణా అథో᳚ శ్వే॒తాః . అథో॑ ఆ॒శాతి॑కా
 హ॒తాః . శ్వే॒తాభి॑స్స॒హ సర్వే॑ హ॒తాః .. 0. 4. 36. 77.. .. 36..

78 ఆహ॒రావ॑ద్య . శృ॒తస్య॑ హ॒విషో॒ యథా᳚ . తథ్స॒త్యం . యద॒ముం య॒మస్య॒
 జంభ॑యోః . ఆద॑ధామి॒ తథా॒ హి తత్ . ఖణ్ఫణ్మ్రసి॑ .. 0. 4. 37. 78.. .. 37..

79 బ్రహ్మ॑ణా త్వా శపామి . బ్రహ్మ॑ణస్త్వా శ॒పథే॑న శపామి . ఘో॒రేణ॑ త్వా॒
 భృగూ॑ణాం॒ చక్షు॑షా॒ ప్రేక్షే᳚ . రౌ॒ద్రేణ॒ త్వాఽంగి॑రసాం॒ మన॑సా ధ్యాయామి .
 అ॒ఘస్య॑ త్వా॒ ధార॑యా విద్యామి . అధ॑రో॒ మత్ప॑ద్యస్వాసౌ .. 0. 4. 38. 79.. .. 38..

80 ఉత్తు॑ద శిమిజావరి . తల్పే॑జే॒ తల్ప॒ ఉత్తు॑ద . గి॒రీꣳరను॒ప్రవే॑శయ
 . మరీ॑చీ॒రుప॒ సంను॑ద . యావ॑ది॒తః పు॒రస్తా॑దు॒దయా॑తి॒ సూర్యః॑ .
 తావ॑ది॒తో॑ఽముం నా॑శయ . యో᳚ఽస్మాంద్వేష్టి॑ . యం చ॑ వ॒యం ద్వి॒ష్మః .. 0. 4. 39. 80.. .. 39..

81 భూర్భువ॒స్సువో॒ భూర్భువ॒స్సువో॒ భూర్భువ॒స్సువః॑ . భువో᳚ఽద్ధాయి॒ భువో᳚ఽద్ధాయి॒
 భువో᳚ఽద్ధాయి . నృ॒మ్ణాయి నృ॒మ్ణం నృ॒మ్ణాయి నృ॒మ్ణం నృ॒మ్ణాయి నృ॒మ్ణం .
 ని॒ధాయ్యో॑ఽవాయి ని॒ధాయ్యో॑ఽవాయి ని॒ధాయ్యో॑ఽవాయి . ఏ అ॒స్మే అ॒స్మే . సువ॒ర్నజ్యోతీః᳚
 .. 0. 4. 40. 81.. .. 40..

82 పృ॒థి॒వీ స॒మిత్ . తామ॒గ్నిస్సమిం॑ధే . సాఽగ్నిꣳ సమిం॑ధే . తామ॒హꣳ
 సమిం॑ధే . సా మా॒ సమి॑ద్ధా . ఆయు॑షా॒ తేజ॑సా . వర్చ॑సా శ్రి॒యా . యశ॑సా
 బ్రహ్మవర్చ॒సేన॑ . అ॒న్నాద్యే॑న॒ సమిం॑తా॒గ్॒ స్వాహా᳚ . అం॒తరి॑క్షꣳ స॒మిత్ ..

 0. 4. 41. 82..

83 తాం వా॒యుస్సమిం॑ధే . సా వా॒యుꣳ సమిం॑ధే . తామ॒హꣳ సమిం॑ధే . సా మా॒
 సమి॑ద్ధా . ఆయు॑షా॒ తేజ॑సా . వర్చ॑సా శ్రి॒యా . యశ॑సా బ్రహ్మవర్చ॒సేన॑ .
 అ॒న్నాద్యే॑న॒ సమిం॑తా॒గ్॒ స్వాహా᳚ . ద్యౌస్స॒మిత్ . తామా॑ది॒త్యస్సమిం॑ధే .. 0. 4. 41. 83..

84 సాఽఽది॒త్యꣳ సమిం॑ధే . తామ॒హꣳ సమిం॑ధే . సా మా॒ సమి॑ద్ధా . ఆయు॑షా॒
 తేజ॑సా . వర్చ॑సా శ్రి॒యా . యశ॑సా బ్రహ్మవర్చ॒సేన॑ . అ॒న్నాద్యే॑న॒ సమిం॑తా॒గ్॒
 స్వాహా᳚ . ప్రా॒జా॒ప॒త్యా మే॑ స॒మిద॑సి సపత్న॒క్షయ॑ణీ . భ్రా॒తృ॒వ్య॒హా మే॑ఽసి॒
 స్వాహా᳚ . అగ్నే᳚ వ్రతపతే వ్ర॒తం చ॑రిష్యామి .. 0. 4. 41. 84..

85 తచ్ఛ॑కేయం॒ తన్మే॑ రాధ్యతాం . వాయో᳚ వ్రతపత॒ ఆది॑త్య వ్రతపతే . వ్ర॒తానాం᳚
 వ్రతపతే వ్ర॒తం చ॑రిష్యామి . తచ్ఛ॑కేయం॒ తన్మే॑ రాధ్యతాం . ద్యౌస్స॒మిత్ .
 తామా॑ది॒త్యస్సమిం॑ధే . సాఽఽది॒త్యꣳ సమిం॑ధే . తామ॒హꣳ సమిం॑ధే . సా మా॒
 సమి॑ద్ధా . ఆయు॑షా॒ తేజ॑సా .. 0. 4. 41. 85..

86 వర్చ॑సా శ్రి॒యా . యశ॑సా బ్రహ్మవర్చ॒సేన॑ . అ॒న్నాద్యే॑న॒ సమిం॑తా॒గ్॒ స్వాహా᳚
 . అం॒తరి॑క్షꣳ స॒మిత్ . తాం వా॒యుస్సమిం॑ధే . సా వా॒యుꣳ సమిం॑ధే . తామ॒హꣳ
 సమిం॑ధే . సా మా॒ సమి॑ద్ధా . ఆయు॑షా॒ తేజ॑సా . వర్చ॑సా శ్రి॒యా .. 0. 4. 41. 86..

87 యశ॑సా బ్రహ్మవర్చ॒సేన॑ . అ॒న్నాద్యే॑న॒ సమిం॑తా॒గ్॒ స్వాహా᳚ . పృ॒థి॒వీ
 స॒మిత్ . తామ॒గ్నిస్సమిం॑ధే . సాఽగ్నిꣳ సమిం॑ధే . తామ॒హꣳ సమిం॑ధే . సా మా॒
 సమి॑ద్ధా . ఆయు॑షా॒ తేజ॑సా . వర్చ॑సా శ్రి॒యా . యశ॑సా బ్రహ్మవర్చ॒సేన॑ .. 0. 4. 41. 87..

88 అ॒న్నాద్యే॑న॒ సమిం॑తా॒గ్॒ స్వాహా᳚ . ప్రా॒జా॒ప॒త్యా మే॑ స॒మిద॑సి సపత్న॒క్షయ॑ణీ
 . భ్రా॒తృ॒వ్య॒హా మే॑ఽసి॒ స్వాహా᳚ . ఆది॑త్య వ్రతపతే వ్ర॒తమ॑చారిషం .
 తద॑శకం॒ తన్మే॑ఽరాధి . వాయో᳚ వ్రతప॒తేఽగ్నే᳚ వ్రతపతే . వ్ర॒తానాం᳚ వ్రతపతే
 వ్ర॒తమ॑చారిషం . తద॑శకం॒ తన్మే॑ఽరాధి .. 0. 4. 41. 88.. స॒మిథ్సమిం॑ధే వ్ర॒తం
 చ॑రిష్యా॒మ్యాయు॑షా॒ తేజ॑సా॒ వర్చ॑సా శ్రి॒యా యశ॑సా బ్రహ్మవర్చ॒సేనా॒ష్టౌ
 చ॑ .. .. 41..

89 శం నో॒ వాతః॑ పవతాం మాత॒రిశ్వా॒ శం న॑స్తపతు॒ సూర్యః॑ . అహా॑ని॒ శం
 భ॑వంతు నః॒ శꣳ రాత్రిః॒ ప్రతి॑ ధీయతాం . శము॒షా నో॒ వ్యు॑చ్ఛతు॒
 శమా॑ది॒త్య ఉదే॑తు నః . శి॒వా నః॒ శంత॑మా భవ సుమృడీ॒కా సర॑స్వతి
 . మా తే॒ వ్యో॑మ సం॒దృశి॑ . ఇడా॑యై॒ వాస్త్వ॑సి వాస్తు॒మద్వా᳚స్తు॒మంతో॑
 భూయాస్మ॒ మా వాస్తో᳚శ్ఛిథ్స్మహ్యవా॒స్తుః స భూ॑యా॒ద్యో᳚ఽస్మాంద్వేష్టి॒ యం
 చ॑ వ॒యం ద్వి॒ష్మః . ప్ర॒తి॒ష్ఠాఽసి॑ ప్రతి॒ష్ఠావం॑తో భూయాస్మ॒ మా
 ప్ర॑తి॒ష్ఠాయా᳚శ్ఛిథ్స్మహ్యప్రతి॒ష్ఠః స భూ॑యా॒ద్యో᳚ఽస్మాంద్వేష్టి॒ యం చ॑ వ॒యం
 ద్వి॒ష్మః . ఆ వా॑త వాహి భేష॒జం వి వా॑త వాహి॒ యద్రపః॑ . త్వꣳహి వి॒శ్వభే॑షజో
 దే॒వానాం᳚ దూ॒త ఈయ॑సే . ద్వావి॒మౌ వాతౌ॑ వాత॒ ఆసింధో॒రాప॑రా॒వతః॑ .. 0. 4. 42. 89..

90 దక్షం॑ మే అ॒న్య ఆ॒వాతు॒ పరా॒ఽన్యో వా॑తు॒ యద్రపః॑ . యద॒దో వా॑త తే
 గృ॒హే॑ఽమృత॑స్య ని॒ధిర్హి॒తః . తతో॑ నో దేహి జీ॒వసే॒ తతో॑ నో ధేహి భేష॒జం
 . తతో॑ నో॒ మహ॒ ఆవ॑హ॒ వాత॒ ఆవా॑తు భేష॒జం . శం॒ భూర్మ॑యో॒భూర్నో॑
 హృ॒దే ప్ర ణ॒ ఆయూꣳ॑షి తారిషత్ . ఇంద్ర॑స్య గృ॒హో॑ఽసి॒ తం త్వా॒ ప్రప॑ద్యే॒
 సగు॒స్సాశ్వః॑ . స॒హ యన్మే॒ అస్తి॒ తేన॑ . భూః ప్రప॑ద్యే॒ భువః॒ ప్రప॑ద్యే॒
 సువః॒ ప్రప॑ద్యే॒ భూర్భువ॒స్సువః॒ ప్రప॑ద్యే వా॒యుం ప్రప॒ద్యేఽనా᳚ర్తాం దే॒వతాం॒
 ప్రప॒ద్యేఽశ్మా॑నమాఖ॒ణం ప్రప॑ద్యే ప్ర॒జాప॑తేర్బ్రహ్మకో॒శం బ్రహ్మ॒ ప్రప॑ద్య॒
 ఓం ప్రప॑ద్యే . అం॒తరి॑క్షం మ ఉ॒ర్వం॑తరం॑ బృ॒హద॒గ్నయః॒ పర్వ॑తాశ్చ॒
 యయా॒ వాత॑స్స్వ॒స్త్యా స్వ॑స్తి॒ మాం తయా᳚ స్వ॒స్త్యా స్వ॑స్తి॒ మాన॑సాని . ప్రాణా॑పానౌ
 మృ॒త్యోర్మా॑ పాతం॒ ప్రాణా॑పానౌ॒ మా మా॑ హాసిష్టం॒ మయి॑ మే॒ధాం మయి॑ ప్ర॒జాం
 మయ్య॒గ్నిస్తేజో॑ దధాతు॒ మయి॑ మే॒ధాం మయి॑ ప్ర॒జాం మయీంద్ర॑ ఇంద్రి॒యం ద॑ధాతు॒
 మయి॑ మే॒ధాం మయి॑ ప్ర॒జాం మయి॒ సూర్యో॒ భ్రాజో॑ దధాతు .. 0. 4. 42. 90..

91 ద్యు॒భిర॒క్తుభిః॒ పరి॑పాతమ॒స్మానరి॑ష్టేభిరశ్వినా॒ సౌభ॑గేభిః . తన్నో॑
 మి॒త్రో వరు॑ణో మామహంతా॒మది॑తి॒స్సింధుః॑ పృథి॒వీ ఉ॒త ద్యౌః . కయా॑ నశ్చి॒త్ర
 ఆభు॑వదూ॒తీ స॒దావృ॑ధ॒స్సఖా᳚ . కయా॒ శచి॑ష్ఠయా వృ॒తా . కస్త్వా॑ స॒త్యో
 మదా॑నాం॒ మꣳహి॑ష్ఠో మథ్స॒దంధ॑సః . దృ॒ఢా చి॑దా॒రుజే॒ వసు॑ . అ॒భీ
 షు ణః॒ సఖీ॑నామవి॒తా జ॑రితౄ॒ణాం . శ॒తం భ॑వాస్యూ॒తిభిః॑ . వయః॑ సుప॒ర్ణా
 ఉప॑సేదు॒రింద్రం॑ ప్రి॒యమే॑ధా॒ ఋష॑యో॒ నాధ॑మానాః . అప॑ ధ్వాం॒తమూ᳚ర్ణు॒హి
 పూ॒ర్ధి చక్షు॑ర్ముము॒గ్ధ్య॑స్మాన్ని॒ధయే॑వ బ॒ద్ధాన్ .. 0. 4. 42. 91..

92 శం నో॑ దే॒వీర॒భిష్ట॑య॒ ఆపో॑ భవంతు పీ॒తయే᳚ . శం యోర॒భిస్ర॑వంతు
 నః . ఈశా॑నా॒ వార్యా॑ణాం॒ క్షయం॑తీశ్చర్షణీ॒నాం . అ॒పో యా॑చామి భేష॒జం .
 సు॒మి॒త్రా న॒ ఆప॒ ఓష॑ధయస్సంతు దుర్మి॒త్రాస్తస్మై॑ భూయాసు॒ఱ్యో᳚ఽస్మాంద్వేష్టి॒
 యం చ॑ వ॒యం ద్వి॒ష్మః . ఆపో॒ హి ష్ఠా మ॑యో॒భువ॒స్తా న॑ ఊ॒ర్జే ద॑ధాతన .
 మ॒హే రణా॑య॒ చక్ష॑సే . యో వః॑ శి॒వత॑మో॒ రస॒స్తస్య॑ భాజయతే॒హ నః॑ .
 ఉ॒శ॒తీరి॑వ మా॒తరః॑ . తస్మా॒ అరం॑ గమామ వో॒ యస్య॒ క్షయా॑య॒ జిన్వ॑థ ..

 0. 4. 42. 92..

93 ఆపో॑ జ॒నయ॑థా చ నః . పృ॒థి॒వీ శాం॒తా సాఽగ్నినా॑ శాం॒తా సా మే॑ శాం॒తా
 శుచꣳ॑ శమయతు . అం॒తరి॑క్షꣳ శాం॒తం తద్వా॒యునా॑ శాం॒తం తన్మే॑
 శాం॒తꣳ శుచꣳ॑ శమయతు . ద్యౌః శాం॒తా సాఽఽది॒త్యేన॑ శాం॒తా సా మే॑
 శాం॒తా శుచꣳ॑ శమయతు . పృ॒థి॒వీ శాంతి॑రం॒తరి॑క్ష॒ꣳ॒ శాంతి॒ర్ద్యౌః
 శాంతి॒ర్దిశః॒ శాంతి॑రవాంతరది॒శాః శాంతి॑ర॒గ్నిః శాంతి॑ర్వా॒యుః శాంతి॑రాది॒త్యః
 శాంతి॑శ్చం॒ద్రమాః॒ శాంతి॒ర్నక్ష॑త్రాణి॒ శాంతి॒రాపః॒ శాంతి॒రోష॑ధయః॒
 శాంతి॒ర్వన॒స్పత॑యః॒ శాంతి॒ర్గౌః శాంతి॑ర॒జా శాంతి॒రశ్వః॒ శాంతిః॒ పురు॑షః॒
 శాంతి॒ర్బ్రహ్మ॒ శాంతి॑ర్బ్రాహ్మ॒ణః శాంతిః॒ శాంతి॑రే॒వ శాంతిః॒ శాంతి॑ర్మే అస్తు॒
 శాంతిః॑ . తయా॒హꣳ శాం॒త్యా స॑ర్వశాం॒త్యా మహ్యం॑ ద్వి॒పదే॒ చతు॑ష్పదే
 చ॒ శాంతిం॑ కరోమి॒ శాంతి॑ర్మే అస్తు॒ శాంతిః॑ . ఏహ॒ శ్రీశ్చ॒ హ్రీశ్చ॒
 ధృతి॑శ్చ॒ తపో॑ మే॒ధా ప్ర॑తి॒ష్ఠా శ్ర॒ద్ధా స॒త్యం ధర్మ॑శ్చై॒తాని॒
 మోత్తి॑ష్ఠంత॒మనూత్తి॑ష్ఠంతు॒ మా మా॒గ్॒ శ్రీశ్చ॒ హ్రీశ్చ॒ ధృతి॑శ్చ॒ తపో॑
 మే॒ధా ప్ర॑తి॒ష్ఠా శ్ర॒ద్ధా స॒త్యం ధర్మ॑శ్చై॒తాని॑ మా॒ మా హా॑సిషుః . ఉదాయు॑షా
 స్వా॒యుషోదోష॑ధీనా॒ꣳ॒ రసే॒నోత్ప॒ర్జన్య॑స్య॒ శుష్మే॒ణోద॑స్థామ॒మృతా॒ꣳ॒
 అను॑ . తచ్చక్షు॑ర్దే॒వహి॑తం పు॒రస్తా᳚చ్ఛు॒క్రము॒చ్చర॑త్ . పశ్యే॑మ శ॒రదః॑
 శ॒తం జీవే॑మ శ॒రదః॑ శ॒తం నందా॑మ శ॒రదః॑ శ॒తం మోదా॑మ శ॒రదః॑
 శ॒తం భవా॑మ శ॒రదః॑ శ॒తꣳ శృ॒ణవా॑మ శ॒రదః॑ శ॒తం ప్రబ్ర॑వామ
 శ॒రదః॑ శ॒తమజీ॑తాస్స్యామ శ॒రదః॑ శ॒తం జ్యోక్చ॒ సూర్యం॑ దృ॒శే ..

 0. 4. 42. 93.. య ఉద॑గాన్మహ॒తోఽర్ణవా᳚ద్వి॒భ్రాజ॑మానస్సరి॒రస్య॒ మధ్యా॒థ్స మా॑
 వృష॒భో లో॑హితా॒క్షస్సూర్యో॑ విప॒శ్చిన్మన॑సా పునాతు . బ్రహ్మ॑ణః॒ శ్చోత॑న్యసి॒
 బ్రహ్మ॑ణ ఆ॒ణీ స్థో॒ బ్రహ్మ॑ణ ఆ॒వప॑నమసి ధారి॒తేయం పృ॑థి॒వీ బ్రహ్మ॑ణా మ॒హీ
 ధా॑రి॒తమే॑నేన మ॒హదం॒తరి॑క్షం॒ దివం॑ దాధార పృథి॒వీꣳ సదే॑వాం॒
 యద॒హం వేద॒ తద॒హం ధా॑రయాణి॒ మా మద్వేదోఽధి॒ విస్ర॑సత్ . మే॒ధా॒మ॒నీ॒షే
 మాఽఽవి॑శతాꣳ స॒మీచీ॑ భూ॒తస్య॒ భవ్య॒స్యావ॑రుద్ధ్యై॒ సర్వ॒మాయు॑రయాణి॒
 సర్వ॒మాయు॑రయాణి . ఆ॒భిర్గీ॒ర్భిర్యదతో॑ న ఊ॒నమాప్యా॑యయ హరివో॒ వర్ధ॑మానః .
 య॒దా స్తో॒తృభ్యో॒ మహి॑ గో॒త్రా రు॒జాసి॑ భూయిష్ఠ॒భాజో॒ అధ॑ తే స్యామ . బ్రహ్మ॒
 ప్రావా॑దిష్మ॒ తన్నో॒ మా హా॑సీత్ . ఓం శాంతిః॒ శాంతిః॒ శాంతిః॑ .. 94.. ప॒రా॒వతో॑
 దధాతు బ॒ద్ధాంజిన్వ॑థ దృ॒శే స॒ప్త చ॑ .. 42..

 నమో॑ యుం॒జతే॒ వృష్ణో॒ అశ్వ॑స్య॒ బ్రహ్మ॑న్ప్రవ॒ర్గ్యే॑ణ॒ బ్రహ్మ॒న్ప్రచ॑రిష్యామో॒
దశ॒ ప్రాచీ॒రప॑శ్యం గో॒పాం దే॒వస్య॑ సము॒ద్రాయే॒షే పీ॑పిహి॒ ఘర్మ॒ యా
తే॑ మహీ॒నాం చ॒త్వార్యస్కా॒న్, యా పు॒రస్తా᳚థ్స॒ప్త స॑ప్త ప్రా॒ణాయ॒ త్రీణి॑
పూ॒ష్ణే చ॒త్వార్యుద॒స్యైకా॑దశ॒ యాస్తే॑ స॒ప్తాగ్నిర్ధ్రు॒వః సీ॒దైకా॒న్న
విꣳ॑శతి॒ర్భూరూ॒ర్ధ్వస్త్రి॒ꣳ॒ శద్భూర్మయి॒ షోడ॑శ॒ యాస్తే॑ ఘో॒రా
నవ॒ స్నిక్చా॒ష్టౌ ధుని॑శ్చ॒ ద్వే ఉ॒గ్రశ్చ॒ త్రీణ్య॑హోరా॒త్రే పంచ॒
ఖట్త్రీణి॒ విగాస్స॒ప్తద॒శాసృ॑న్ముఖశ్చ॒త్వారి॒ యదే॒తద్వృ॑క॒సః పంచ॒
యదీ॑షి॒తశ్చ॒త్వారి॒ దీర్ఘ॑ముఖి॒ త్రీణీ॒త్థాచ్చ॒త్వారి॒ యదే॒తద్భూ॒తాని॒
షట్ప్ర॒సార్య॒ త్రీన్యత్రి॑ణా॒ దశాహ॒రావ॑ద్య॒ బ్రహ్మ॑ణా॒ షట్థ్ షడుత్తు॑దా॒ష్టౌ
భూష్షట్పృ॑థి॒వ్య॑ష్టష॑ష్టిః॒ శం న॑స్స॒ప్తపం॑చా॒శద్ద్విచ॑త్వారిꣳ
శత్ .. 42..

 నమో॑ వా॒చే బ్రహ్మ॑న్ప్రవ॒ర్గ్యే॑ణ॒ మయి॒ రుగం॒తరి॑క్షేణ॒ ఘర్మ॒ యా
తే॑ ది॒వి శుగస్కాం॒ద్యౌః పృ॑థి॒వీముప॑నో మిత్రా వరుణా॒ యదే॒తద్వృ॑క॒సో
భూర్భువ॒స్సువ॑ర్ద్యు॒భిస్త్రిన॑వతిః .. 92..

0 నమోఽను॑ మదంతు . ఓం శాంతిః॒ శాంతిః॒ శాంతిః॑ ..

ఆరణ్యకే పంచమః ప్రశ్నః 5 

0 శం న॒స్తన్నో॒ మా హా॑సీత్ . ఓం శాంతిః॒ శాంతిః॒ శాంతిః॑ ..

1 దే॒వా వై స॒త్రమా॑సత . ఋద్ధి॑పరిమితం॒ యశ॑స్కామాః . తే᳚ఽబ్రువన్ . యన్నః॑
 ప్రథ॒మం యశ॑ ఋ॒చ్ఛాత్ . సర్వే॑షాం న॒స్తథ్స॒హాస॒దితి॑ . తేషాం᳚ కురుక్షే॒త్రం
 వేది॑రాసీత్ . తస్యై॑ ఖాండ॒వో ద॑క్షిణా॒ర్ధ ఆ॑సీత్ . తూర్ఘ్న॑ముత్తరా॒ర్ధః .
 ప॒రీ॒ణజ్జ॑ఘనా॒ర్ధః . మ॒రవ॑ ఉత్క॒రః .. 0. 5. 1. 1..

2 తేషాం᳚ మ॒ఖం వై᳚ష్ణ॒వం యశ॑ ఆర్చ్ఛత్ . తన్న్య॑కామయత . తేనాపా᳚క్రామత్ . తం
 దే॒వా అన్వా॑యన్న్ . యశో॑ఽవ॒రురు॑థ్సమానాః . తస్యా॒న్వాగ॑తస్య . స॒వ్యాద్ధను॒రజా॑యత
 . దక్షి॑ణా॒దిష॑వః . తస్మా॑దిషుధ॒న్వం పుణ్య॑జన్మ . య॒జ్ఞజ॑న్మా॒ హి .. 0. 5. 1. 2..

3 తమేక॒ꣳ॒ సంతం᳚ . బ॒హవో॒ నాభ్య॑ధృష్ణువన్న్ . తస్మా॒దేక॑మిషుధ॒న్వినం᳚ .
 బ॒హవో॑ఽనిషుధ॒న్వా నాభిధృ॑ష్ణువంతి . సో᳚ఽస్మయత . ఏకం॑ మా॒ సంతం॑ బ॒హవో॒
 నాభ్య॑ధర్షిషు॒రితి॑ . తస్య॑ సిష్మియా॒ణస్య॒ తేజోఽపా᳚క్రామత్ . తద్దే॒వా ఓష॑ధీషు॒
 న్య॑మృజుః . తే శ్యా॒మాకా॑ అభవన్న్ . స్మ॒యాకా॒ వై నామై॒తే .. 0. 5. 1. 3..

4 తథ్స్మ॒యాకా॑నాగ్ స్మయాక॒త్వం . తస్మా᳚ద్దీక్షి॒తేనా॑పి॒ గృహ్య॑ స్మేత॒వ్యం᳚
 . తేజ॑సో॒ ధృత్యై᳚ . స ధనుః॑ ప్రతి॒ష్కభ్యా॑తిష్ఠత్ . తా ఉ॑ప॒దీకా॑
 అబ్రువ॒న్వరం॑ వృణామహై . అథ॑ వ ఇ॒మꣳ రం॑ధయామ . యత్ర॒ క్వ॑ చ॒ ఖనా॑మ
 . తద॒పో॑ఽభితృ॑ణదా॒మేతి॑ . తస్మా॑దుప॒దీకా॒ యత్ర॒ క్వ॑ చ॒ ఖనం॑తి .
 తద॒పో॑ఽభితృం॑దంతి .. 0. 5. 1. 4..

5 వారే॑ వృత॒గ్గ్॒ హ్యా॑సాం . తస్య॒ జ్యామప్యా॑ఽదన్న్ . తస్య॒
 ధను॑ర్వి॒ప్రవ॑మాణ॒ꣳ॒ శిర॒ ఉద॑వర్తయత్ . తద్ద్యావా॑పృథి॒వీ అను॒ప్రావ॑ర్తత
 . యత్ప్రావ॑ర్తత . తత్ప్ర॑వ॒ర్గ్య॑స్య ప్రవర్గ్య॒త్వం . యద్ఘ్రా 4మ్ ఇత్యప॑తత్ .
 తద్ఘ॒ర్మస్య॑ ఘర్మ॒త్వం . మ॒హ॒తో వీ॒ర్య॑మపప్త॒దితి॑ . తన్మ॑హావీ॒రస్య॑
 మహావీర॒త్వం .. 0. 5. 1. 5..

6 యద॒స్యాః స॒మభ॑రన్న్ . తథ్స॒మ్రాజ్ఞః॑ సమ్రా॒ట్త్వం . త2ꣳ స్తృ॒తం
 దే॒వతా᳚స్త్రే॒ధా వ్య॑గృహ్ణత . అ॒గ్నిః ప్రా॑తస్సవ॒నం . ఇంద్రో॒ మాధ్యం॑దిన॒ꣳ॒
 సవ॑నం . విశ్వే॑ దే॒వాస్తృ॑తీయసవ॒నం . తేనాప॑శిర్ష్ణా య॒జ్ఞేన॒ యజ॑మానాః .
 నాశిషో॒ఽవారుం॑ధత . న సు॑వ॒ర్గం లో॒కమ॒భ్య॑జయన్న్ . తే దే॒వా అ॒శ్వినా॑వబ్రువన్న్
 .. 0. 5. 1. 6..

7 భి॒షజౌ॒ వై స్థః॑ . ఇ॒దం య॒జ్ఞస్య॒ శిరః॒ ప్రతి॑ధత్త॒మితి॑ .
 తావ॑బ్రూతాం॒ వరం॑ వృణావహై . గ్రహ॑ ఏ॒వ నా॒వత్రాపి॑ గృహ్యతా॒మితి॑ .
 తాభ్యా॑మే॒తమా᳚శ్వి॒నమ॑గృహ్ణన్న్ . తావే॒తద్య॒జ్ఞస్య॒ శిరః॒ ప్రత్య॑ధత్తాం .
 యత్ప్ర॑వ॒ర్గ్యః॑ . తేన॒ సశీ᳚ర్ష్ణా య॒జ్ఞేన॒ యజ॑మానాః . అవా॒శిషోఽరుం॑ధత
 . అ॒భి సు॑వ॒ర్గం లో॒కమ॑జయన్న్ . యత్ప్ర॑వ॒ర్గ్యం॑ ప్రవృ॒ణక్తి॑ .
 య॒జ్ఞస్యై॒వ తచ్ఛిరః॒ ప్రతి॑దధాతి . తేన॒ సశీ᳚ర్ష్ణా య॒జ్ఞేన॒ యజ॑మానః .
 అవా॒శిషో॑ రుం॒ధే . అ॒భి సు॑వ॒ర్గం లో॒కం జ॑యతి . తస్మా॑దే॒ష ఆ᳚శ్వి॒న
 ప్ర॑వయా ఇవ . యత్ప్ర॑వ॒ర్గ్యః॑ .. 0. 5. 1. 7.. ఉ॒త్క॒రో హ్యే॑తే తృం॑దంతి
 మహావీర॒త్వమ॑బ్రువన్నజయంథ్స॒ప్త చ॑ .. 1..

8 సా॒వి॒త్రం జు॑హోతి॒ ప్రసూ᳚త్యై . చ॒తు॒ర్గృ॒హీ॒తేన॑ జుహోతి . చతు॑ష్పాదః
 ప॒శవః॑ . ప॒శూనే॒వావ॑రుంధే . చత॑స్రో॒ దిశః॑ . ది॒క్ష్వే॑వ ప్రతి॑తిష్ఠతి
 . ఛందాꣳ॑సి దే॒వేభ్యోఽపా᳚క్రామన్న్ . న వో॑ భా॒గాని॑ హ॒వ్యం వ॑క్ష్యామ॒ ఇతి॑
 . తేభ్య॑ ఏ॒తచ్చ॑తుర్గృహీ॒తమ॑ధారయన్న్ . పు॒రో॒ను॒వా॒క్యా॑యై యా॒జ్యా॑యై ..

 0. 5. 2. 8..

9 దే॒వతా॑యై వషట్కా॒రాయ॑ . యచ్చ॑తుర్గృహీ॒తం జు॒హోతి॑ . ఛందాగ్॑స్యే॒వ
 తత్ప్రీ॑ణాతి . తాన్య॑స్య ప్రీ॒తాని॑ దే॒వేభ్యో॑ హ॒వ్యం వ॑హంతి . బ్ర॒హ్మ॒వా॒దినో॑
 వదంతి . హో॒త॒వ్యం॑ దీక్షి॒తస్య॑ గృ॒హా 3 ఇ న హో॑త॒వ్యా 3 మితి॑ . హ॒విర్వై
 దీ᳚క్షి॒తః . యజ్జు॑హు॒యాత్ . హ॒విష్కృ॑తం॒ యజ॑మానమ॒గ్నౌ ప్రద॑ధ్యాత్ . యన్న
 జు॑హు॒యాత్ .. 0. 5. 2. 9..

10 య॒జ్ఞ॒ప॒రురం॒తరి॑యాత్ . యజు॑రే॒వ వ॑దేత్ . న హ॒విష్కృ॑తం॒
 యజ॑మానమ॒గ్నౌ ప్ర॒దధా॑తి . న య॑జ్ఞప॒రురం॒తరే॑తి . గా॒య॒త్రీ
 ఛందా॒గ్॒స్యత్య॑మన్యత . తస్యై॑ వషట్కా॒రో᳚ఽభ్యయ్య॒ శిరో᳚ఽచ్ఛినత్ . తస్యై᳚
 ద్వే॒ధా రసః॒ పరా॑పతత్ . పృ॒థి॒వీమ॒ర్ధః ప్రావి॑శత్ . ప॒శూన॒ర్ధః . యః
 పృ॑థి॒వీం ప్రావి॑శత్ .. 0. 5. 2. 10..

11 స ఖ॑ది॒రో॑ఽభవత్ . యః ప॒శూన్ . సో॑ఽజాం . యత్ఖా॑ది॒ర్యభ్రి॒ర్భవ॑తి
 . ఛంద॑సామే॒వ రసే॑న య॒జ్ఞస్య॒ శిర॒స్సంభ॑రతి . యదౌదుం॑బరీ . ఊర్గ్వా
 ఉ॑దుం॒బరః॑ . ఊ॒ర్జైవ య॒జ్ఞస్య॒ శిర॒స్సంభ॑రతి . యద్వై॑ణ॒వీ . తేజో॒
 వై వేణుః॑ .. 0. 5. 2. 11..

12 తేజ॑సై॒వ య॒జ్ఞస్య॒ శిర॒స్సంభ॑రతి . యద్వైకం॑కతీ . భా
 ఏ॒వావ॑రుంధే . దే॒వస్య॑ త్వా సవి॒తుః ప్ర॑స॒వ ఇత్యభ్రి॒మాద॑త్తే॒ ప్రసూ᳚త్యై .
 అ॒శ్వినో᳚ర్బా॒హుభ్యా॒మిత్యా॑హ . అ॒శ్వినౌ॒ హి దే॒వానా॑మధ్వ॒ర్యూ ఆస్తాం᳚ . పూ॒ష్ణో
 హస్తా᳚భ్యా॒మిత్యా॑హ॒ యత్యై᳚ . వజ్ర॑ ఇవ॒ వా ఏ॒షా . యదభ్రిః॑ . అభ్రి॑రసి॒
 నారి॑ర॒సీత్యా॑హ॒ శాంత్యై᳚ .. 0. 5. 2. 12..

13 అ॒ధ్వ॒ర॒కృద్దే॒వేభ్య॒ ఇత్యా॑హ . య॒జ్ఞో వా అ॑ధ్వ॒రః .
 య॒జ్ఞ॒కృద్దే॒వేభ్య॒ ఇతి॒ వావైతదా॑హ . ఉత్తి॑ష్ఠ బ్రహ్మణస్పత॒ ఇత్యా॑హ .
 బ్రహ్మ॑ణై॒వ య॒జ్ఞస్య॒ శిరోఽచ్ఛై॑తి . ప్రైతు॒ బ్రహ్మ॑ణ॒స్పతి॒రిత్యా॑హ .
 ప్రేత్యై॒వ య॒జ్ఞస్య॒ శిరోఽచ్ఛై॑తి . ప్రదే॒వ్యే॑తు సూ॒నృతేత్యా॑హ . య॒జ్ఞో వై
 సూ॒నృతా᳚ . అచ్ఛా॑ వీ॒రం నర్యం॑ పం॒క్తిరా॑ధస॒మిత్యా॑హ .. 0. 5. 2. 13..

14 పాంక్తో॒ హి య॒జ్ఞః . దే॒వా య॒జ్ఞం న॑యంతు న॒ ఇత్యా॑హ . దే॒వానే॒వ
 య॑జ్ఞ॒నియః॑ కురుతే . దేవీ᳚ ద్యావాపృథివీ॒ అను॑ మేఽమꣳసాథా॒మిత్యా॑హ
 . ఆ॒భ్యామే॒వాను॑మతో య॒జ్ఞస్య॒ శిర॒స్సంభ॑రతి . ఋ॒ధ్యాస॑మ॒ద్య
 మ॒ఖస్య॒ శిర॒ ఇత్యా॑హ . య॒జ్ఞో వై మ॒ఖః . ఋ॒ధ్యాస॑మ॒ద్య య॒జ్ఞస్య॒
 శిర॒ ఇతి॒ వావైతదా॑హ . మ॒ఖాయ॑ త్వా మ॒ఖస్య॑ త్వా శీ॒ర్॒ష్ణ ఇత్యా॑హ .
 ని॒ర్దిశ్యై॒వైన॑ద్ధరతి .. 0. 5. 2. 14..

15 త్రిర్హ॑రతి . త్రయ॑ ఇ॒మే లో॒కాః . ఏ॒భ్య ఏ॒వ లో॒కేభ్యో॑ య॒జ్ఞస్య॒
 శిర॒స్సంభ॑రతి . తూ॒ష్ణీం చ॑తు॒ర్థꣳ హ॑రతి . అప॑రిమితాదే॒వ య॒జ్ఞస్య॒
 శిర॒స్సంభ॑రతి . మృ॒త్ఖ॒నాదగ్రే॑ హరతి . తస్మా᳚న్మృత్ఖ॒నః క॑రు॒ణ్య॑తమః .
 ఇయ॒త్యగ్ర॑ ఆసీ॒రిత్యా॑హ . అ॒స్యామే॒వాఛం॑బట్కారం య॒జ్ఞస్య॒ శిర॒స్సంభ॑రతి .
 ఊర్జం॒ వా ఏ॒తꣳ రసం॑ పృథి॒వ్యా ఉ॑ప॒దీకా॒ ఉద్ది॑హంతి .. 0. 5. 2. 15..

16 యద్వ॒ల్మీకం᳚ . యద్వ॑ల్మీకవ॒పా సం॑భా॒రో భవ॑తి . ఊర్జ॑మే॒వ రసం॑ పృథి॒వ్యా
 అవ॑రుంధే . అథో॒ శ్రోత్ర॑మే॒వ . శ్రోత్ర॒గ్గ్॒ హ్యే॑తత్పృ॑థి॒వ్యాః . యద్వ॒ల్మీకః॑
 . అబ॑ధిరో భవతి . య ఏ॒వం వేద॑ . ఇంద్రో॑ వృ॒త్రాయ॒ వజ్ర॒ముద॑యచ్ఛత్ . స
 యత్ర॑ యత్ర ప॒రాక్ర॑మత .. 0. 5. 2. 16..

17 తన్నాద్ధ్రి॑యత . స పూ॑తీకస్తం॒బే పరా᳚క్రమత . సో᳚ఽద్ధ్రియత . సో᳚ఽబ్రవీత్
 . ఊ॒తిం వై మే॑ ధా॒ ఇతి॑ . తదూ॒తీకా॑నామూతీక॒త్వం . యదూ॒తీకా॒ భవం॑తి .
 య॒జ్ఞాయై॒వోతిం ద॑ధతి . అ॒గ్ని॒జా అ॑సి ప్ర॒జాప॑తే॒ రేత॒ ఇత్యా॑హ . య ఏ॒వ
 రసః॑ ప॒శూన్ప్రావి॑శత్ .. 0. 5. 2. 17..

18 తమే॒వావ॑రుంధే . పంచై॒తే సం॑భా॒రా భ॑వంతి . పాంక్తో॑ య॒జ్ఞః . యావా॑నే॒వ
 య॒జ్ఞః . తస్య॒ శిర॒స్సంభ॑రతి . యద్గ్రా॒మ్యాణాం᳚ పశూ॒నాం చర్మ॑ణా సం॒భరే᳚త్
 . గ్రా॒మ్యాన్ప॒శూంఛు॒చాఽర్ప॑యేత్ . కృ॒ష్ణా॒జి॒నేన॒ సంభ॑రతి . ఆ॒ర॒ణ్యానే॒వ
 ప॒శూంఛు॒చాఽర్ప॑యతి . తస్మా᳚థ్స॒మావ॑త్పశూ॒నాం ప్ర॒జాయ॑మానానాం .. 0. 5. 2. 18..

19 ఆ॒ర॒ణ్యాః ప॒శవః॒ కనీ॑యాꣳసః . శు॒చా హ్యృ॑తాః . లో॒మ॒తస్సంభ॑రతి
 . అతో॒ హ్య॑స్య॒ మేధ్యం᳚ . ప॒రి॒గృహ్యాయం॑తి . రక్ష॑సా॒మప॑హత్యై . బ॒హవో॑
 హరంతి . అప॑చితిమే॒వాస్మిం॑దధతి . ఉద్ధ॑తే॒ సిక॑తోపోప్తే॒ పరి॑శ్రితే॒ నిద॑ధతి॒
 శాంత్యై᳚ . మదం॑తీభి॒రుప॑సృజతి .. 0. 5. 2. 19..

20 తేజ॑ ఏ॒వాస్మిం॑దధాతి . మధు॑ త్వా మధు॒లా క॑రో॒త్విత్యా॑హ .
 బ్రహ్మ॑ణై॒వాస్మిం॒తేజో॑ దధాతి . యద్గ్రా॒మ్యాణాం॒ పాత్రా॑ణాం క॒పాలైః᳚ సꣳసృ॒జేత్ .
 గ్రా॒మ్యాణి॒ పాత్రా॑ణి శు॒చాఽర్ప॑యేత్ . అ॒ర్మ॒క॒పా॒లైః సꣳసృ॑జతి . ఏ॒తాని॒
 వా అ॑నుపజీవనీ॒యాని॑ . తాన్యే॒వ శు॒చాఽర్ప॑యతి . శర్క॑రాభి॒స్సꣳసృ॑జతి॒
 ధృత్యై᳚ . అథో॑ శం॒త్వాయ॑ . అ॒జ॒లో॒మైస్సꣳసృ॑జతి . ఏ॒షా వా అ॒గ్నేః ప్రి॒యా
 త॒నూః . యద॒జా . ప్రి॒యయై॒వైనం॑ త॒నువా॒ సꣳసృ॑జతి . అథో॒ తేజ॑సా .
 కృ॒ష్ణా॒జి॒నస్య॒ లోమ॑భి॒స్సꣳసృ॑జతి . య॒జ్ఞో వై కృ॑ష్ణాజి॒నం
 . య॒జ్ఞేనై॒వ య॒జ్ఞꣳ సꣳసృ॑జతి .. 0. 5. 2. 20.. యా॒జ్యా॑యై॒ న
 జు॑హు॒యాదవి॑శ॒ద్వేణుః॒ శాంత్యై॑ పం॒క్తిరా॑ధస॒మిత్యా॑హ హరతి దిహంతి
 ప॒రాక్ర॑మ॒తావి॑శత్ప్ర॒జాయ॑మానానాꣳ సృజతి శం॒త్వాయా॒ష్టౌ చ॑ .. 2..

21 పరి॑శ్రితే కరోతి . బ్ర॒హ్మ॒వ॒ర్చ॒సస్య॒ పరి॑గృహీత్యై . న
 కు॒ర్వన్న॒భిప్రా᳚ణ్యాత్ . యత్కు॒ర్వన్న॑భిప్రా॒ణ్యాత్ . ప్రా॒ణాంఛు॒చాఽర్ప॑యేత్ .
 అ॒ప॒హాయ॒ ప్రాణి॑తి . ప్రా॒ణానాం᳚ గోపీ॒థాయ॑ . న ప్ర॑వ॒ర్గ్యం॑ చాది॒త్యం
 చాం॒తరే॑యాత్ . యదం॑తరే॒యాత్ . దు॒శ్చర్మా᳚ స్యాత్ .. 0. 5. 3. 21..

22 తస్మా॒న్నాంత॒రాయ్యం᳚ . ఆ॒త్మనో॑ గోపీ॒థాయ॑ . వేణు॑నా కరోతి . తేజో॒ వై వేణుః॑ .
 తేజః॑ ప్రవ॒ర్గ్యః॑ . తేజ॑సై॒వ తేజ॒స్సమ॑ర్ధయతి . మ॒ఖస్య॒ శిరో॒ఽసీత్యా॑హ .
 య॒జ్ఞో వై మ॒ఖః . తస్యై॒తచ్ఛిరః॑ . యత్ప్ర॑వ॒ర్గ్యః॑ .. 0. 5. 3. 22..

23 తస్మా॑దే॒వమా॑హ . య॒జ్ఞస్య॑ ప॒దే స్థ॒ ఇత్యా॑హ . య॒జ్ఞస్య॒ హ్యే॑తే
 ప॒దే . అథో॒ ప్రతి॑ష్ఠిత్యై . గా॒య॒త్రేణ॑ త్వా॒ ఛంద॑సా కరో॒మీత్యా॑హ .
 ఛందో॑భిరే॒వైనం॑ కరోతి . త్ర్యు॑ద్ధిం కరోతి . త్రయ॑ ఇ॒మే లో॒కాః . ఏ॒షాం
 లో॒కానా॒మాప్త్యై᳚ . ఛందో॑భిః కరోతి .. 0. 5. 3. 23..

24 వీ॒ర్యం॑ వై ఛందాꣳ॑సి . వీ॒ర్యే॑ణై॒వైనం॑ కరోతి . యజు॑షా॒ బిలం॑
 కరోతి॒ వ్యావృ॑త్త్యై . ఇయం॑తం కరోతి . ప్ర॒జాప॑తినా యజ్ఞము॒ఖేన॒ సంమి॑తం .
 ఇయం॑తం కరోతి . య॒జ్ఞ॒ప॒రుషా॒ సంమి॑తం . ఇయం॑తం కరోతి . ఏ॒తావ॒ద్వై పురు॑షే
 వీ॒ర్యం᳚ . వీ॒ర్య॑సంమితం .. 0. 5. 3. 24..

25 అప॑రిమితం కరోతి . అప॑రిమిత॒స్యావ॑రుద్ధ్యై . ప॒రి॒గ్రీ॒వం క॑రోతి॒
 ధృత్యై᳚ . సూర్య॑స్య॒ హర॑సా శ్రా॒యేత్యా॑హ . య॒థా॒ య॒జురే॒వైతత్ .
 అ॒శ్వ॒శ॒కేన॑ ధూపయతి . ప్రా॒జా॒ప॒త్యో వా అశ్వ॑స్సయోని॒త్వాయ॑ . వృష్ణో॒
 అశ్వ॑స్య ని॒ష్పద॒సీత్యా॑హ . అ॒సౌ వా ఆ॑ది॒త్యో వృషాశ్వః॑ . తస్య॒ ఛందాꣳ॑సి
 ని॒ష్పత్ .. 0. 5. 3. 25..

26 ఛందో॑భిరే॒వైనం॑ ధూపయతి . అ॒ర్చిషే᳚ త్వా శో॒చిషే॒ త్వేత్యా॑హ . తేజ॑
 ఏ॒వాస్మిం॑దధాతి . వా॒రు॒ణో॑ఽభీద్ధః॑ . మై॒త్రియోపై॑తి॒ శాంత్యై᳚ . సిద్ధ్యై॒
 త్వేత్యా॑హ . య॒థా॒ య॒జురే॒వైతత్ . దే॒వస్త్వా॑ సవి॒తోద్వ॑ప॒త్విత్యా॑హ .
 స॒వి॒తృప్ర॑సూత ఏ॒వైనం॒ బ్రహ్మ॑ణా దే॒వతా॑భి॒రుద్వ॑పతి . అప॑ద్యమానః
 పృథి॒వ్యామాశా॒ దిశ॒ ఆపృ॒ణేత్యా॑హ .. 0. 5. 3. 26..

27 తస్మా॑ద॒గ్నిస్సర్వా॒ దిశోఽను॒విభా॑తి . ఉత్తి॑ష్ఠ బృ॒హన్భ॑వో॒ర్ధ్వస్తి॑ష్ఠ
 ధ్రు॒వస్త్వమిత్యా॑హ॒ ప్రతి॑ష్ఠిత్యై . ఈ॒శ్వ॒రో వా ఏ॒షో᳚ఽన్ధో భవి॑తోః .
 యః ప్ర॑వ॒ర్గ్య॑మ॒న్వీక్ష॑తే . సూర్య॑స్య త్వా॒ చక్షు॒షాఽన్వీ᳚క్ష॒ ఇత్యా॑హ .
 చక్షు॑షో గోపీ॒థాయ॑ . ఋ॒జవే᳚ త్వా సా॒ధవే᳚ త్వా సుక్షి॒త్యై త్వా॒ భూత్యై॒
 త్వేత్యా॑హ . ఇ॒యం వా ఋ॒జుః . అం॒తరి॑క్షꣳ సా॒ధు . అ॒సౌ సు॑క్షి॒తిః .. 0. 5. 3. 27..

28 దిశో॒ భూతిః॑ . ఇ॒మానే॒వాస్మై॑ లో॒కాన్క॑ల్పయతి . అథో॒ ప్రతి॑ష్ఠిత్యై .
 ఇ॒దమ॒హమ॒ముమా॑ముష్యాయ॒ణం వి॒శా ప॒శుభి॑ర్బ్రహ్మవర్చ॒సేన॒ పర్యూ॑హా॒మీత్యా॑హ
 . వి॒శైవైనం॑ ప॒శుభి॑ర్బ్రహ్మవర్చ॒సేన॒ పర్యూ॑హతి . వి॒శేతి॑ రాజ॒న్య॑స్య
 బ్రూయాత్ . వి॒శైవైనం॒ పర్యూ॑హతి . ప॒శుభి॒రితి॒ వైశ్య॑స్య . ప॒శుభి॑రే॒వైనం॒
 పర్యూ॑హతి . అ॒సు॒ర్యం॑ పాత్ర॒మనా᳚చ్ఛృణ్ణం .. 0. 5. 3. 28..

29 ఆచ్ఛృ॑ణత్తి . దే॒వ॒త్రాఽకః॑ . అ॒జ॒క్షీ॒రేణాచ్ఛృ॑ణత్తి . ప॒ర॒మం
 వా ఏ॒తత్పయః॑ . యద॑జక్షీ॒రం . ప॒ర॒మేణై॒వైనం॒ పయ॒సాఽఽచ్ఛృ॑ణత్తి
 . యజు॑షా॒ వ్యావృ॑త్త్యై . ఛందో॑భి॒రాచ్ఛృ॑ణత్తి . ఛందో॑భి॒ర్వా ఏ॒ష
 క్రి॑యతే . ఛందో॑భిరే॒వ ఛందా॒గ్॒స్యాచ్ఛృ॑ణత్తి . ఛృం॒ధి వాచ॒మిత్యా॑హ .
 వాచ॑మే॒వావ॑రుంధే . ఛృం॒ధ్యూర్జ॒మిత్యా॑హ . ఊర్జ॑మే॒వావ॑రుంధే . ఛృం॒ధి
 హ॒విరిత్యా॑హ . హ॒విరే॒వాకః॑ . దేవ॑ పురశ్చర స॒ఘ్యాసం॒ త్వేత్యా॑హ .
 య॒థా॒ య॒జురే॒వైతత్ .. 0. 5. 3. 29.. స్యా॒ద్యత్ప్ర॑వ॒ర్గ్య॑శ్ఛందో॑భిః కరోతి
 వీ॒ర్య॑సంమితం॒ ఛందాꣳ॑సి ని॒ష్పత్పృ॒ణేత్యా॑హ సుక్షి॒తిరనా᳚చ్ఛృణ్ణం॒
 ఛందా॒గ్॒స్యాచ్ఛృ॑ణత్త్య॒ష్టౌ చ॑ .. 3..

30 బ్రహ్మ॒న్ప్రచ॑రిష్యామో॒ హోత॑ర్ఘ॒ర్మమ॒భిష్టు॒హీత్యా॑హ . ఏ॒ష వా
 ఏ॒తర్హి॒ బృహ॒స్పతిః॑ . యద్బ్ర॒హ్మా . తస్మా॑ ఏ॒వ ప్ర॑తి॒ప్రోచ్య॒ ప్రచ॑రతి .
 ఆ॒త్మనోఽనా᳚ర్త్యై . య॒మాయ॑ త్వా మ॒ఖాయ॒ త్వేత్యా॑హ . ఏ॒తా వా ఏ॒తస్య॑ దే॒వతాః᳚ .
 తాభి॑రే॒వైన॒ꣳ॒ సమ॑ర్ధయతి . మదం॑తీభిః॒ ప్రోక్ష॑తి . తేజ॑ ఏ॒వాస్మిం॑దధాతి
 .. 0. 5. 4. 30..

31 అ॒భి॒పూ॒ర్వం ప్రోక్ష॑తి . అ॒భి॒పూ॒ర్వమే॒వాస్మిం॒తేజో॑ దధాతి . త్రిః ప్రోక్ష॑తి .
 త్ర్యా॑వృ॒ద్ధి య॒జ్ఞః . అథో॑ మేధ్య॒త్వాయ॑ . హోతాఽన్వా॑హ . రక్ష॑సా॒మప॑హత్యై .
 అన॑వానం . ప్రా॒ణానా॒ꣳ॒ సంత॑త్యై . త్రి॒ష్టు॒భ॑స్స॒తీర్గా॑య॒త్రీరి॒వాన్వా॑హ
 .. 0. 5. 4. 31..

32 గా॒య॒త్రో హి ప్రా॒ణః . ప్రా॒ణమే॒వ యజ॑మానే దధాతి . సంత॑త॒మన్వా॑హ .
 ప్రా॒ణానా॑మ॒న్నాద్య॑స్య॒ సంత॑త్యై . అథో॒ రక్ష॑సా॒మప॑హత్యై . యత్పరి॑మితా
 అనుబ్రూ॒యాత్ . పరి॑మిత॒మవ॑రుంధీత . అప॑రిమితా॒ అన్వా॑హ . అప॑రిమిత॒స్యావ॑రుద్ధ్యై
 . శిరో॒ వా ఏ॒తద్య॒జ్ఞస్య॑ .. 0. 5. 4. 32..

33 యత్ప్ర॑వ॒ర్గ్యః॑ . ఊర్ఙ్ముంజాః᳚ . యన్మౌం॒జో వే॒దో భవ॑తి . ఊ॒ర్జైవ య॒జ్ఞస్య॒
 శిర॒స్సమ॑ర్ధయతి . ప్రా॒ణా॒హు॒తీర్జు॑హోతి . ప్రా॒ణానే॒వ యజ॑మానే దధాతి . స॒ప్త
 జు॑హోతి . స॒ప్త వై శీ॑ర్ష॒ణ్యాః᳚ ప్రా॒ణాః . ప్రా॒ణానే॒వాస్మిం॑దధాతి . దే॒వస్త్వా॑
 సవి॒తా మధ్వా॑ఽన॒క్త్విత్యా॑హ .. 0. 5. 4. 33..

34 తేజ॑సై॒వైన॑మనక్తి . పృ॒థి॒వీం తప॑సస్త్రాయ॒స్వేతి॒ హిర॑ణ్య॒ముపా᳚స్యతి .
 అ॒స్యా అన॑తిదాహాయ . శిరో॒ వా ఏ॒తద్య॒జ్ఞస్య॑ . యత్ప్ర॑వ॒ర్గ్యః॑ . అ॒గ్నిస్సర్వా॑
 దే॒వతాః᳚ . ప్ర॒ల॒వానా॒దీప్యోపా᳚స్యతి . దే॒వతా᳚స్వే॒వ య॒జ్ఞస్య॒ శిరః॒
 ప్రతి॑దధాతి . అప్ర॑తిశీర్ణాగ్రం భవతి . ఏ॒తద్బ॑ర్హి॒ర్॒హ్యే॑షః .. 0. 5. 4. 34..

35 అ॒ర్చిర॑సి శో॒చిర॒సీత్యా॑హ . తేజ॑ ఏ॒వాస్మి॑న్బ్రహ్మవర్చ॒సం ద॑ధాతి
 . సꣳసీ॑దస్వ మ॒హాꣳ అ॒సీత్యా॑హ . మ॒హాన్ హ్యే॑షః . బ్ర॒హ్మ॒వా॒దినో॑
 వదంతి . ఏ॒తే వావ త ఋ॒త్విజః॑ . యే ద॑ర్శపూర్ణమా॒సయోః᳚ . అథ॑ క॒థా హోతా॒
 యజ॑మానాయా॒శిషో॒ నాఽఽశా᳚స్త॒ ఇతి॑ . పు॒రస్తా॑దాశీః॒ ఖలు॒ వా అ॒న్యో య॒జ్ఞః
 . ఉ॒పరి॑ష్టాదాశీర॒న్యః .. 0. 5. 4. 35..

36 అ॒నా॒ధృ॒ష్యా పు॒రస్తా॒దితి॒ యదే॒తాని॒ యజూ॒గ్॒ష్యాహ॑ . శీ॒ర్॒ష॒త
 ఏ॒వ య॒జ్ఞస్య॒ యజ॑మాన ఆ॒శిషోఽవ॑రుంధే . ఆయుః॑ పు॒రస్తా॑దాహ . ప్ర॒జాం
 ద॑క్షిణ॒తః . ప్రా॒ణం ప॒శ్చాత్ . శ్రోత్ర॑ముత్తర॒తః . విధృ॑తిము॒పరి॑ష్టాత్ .
 ప్రా॒ణానే॒వాస్మై॑ స॒మీచో॑ దధాతి . ఈ॒శ్వ॒రో వా ఏ॒ష దిశోఽనూన్మ॑దితోః . యం
 దిశోఽను॑ వ్యాస్థా॒పయం॑తి .. 0. 5. 4. 36..

37 మనో॒రశ్వా॑ఽసి॒ భూరి॑పు॒త్రేతీ॒మామ॒భిమృ॑శతి . ఇ॒యం వై మనో॒రశ్వా॒
 భూరి॑పుత్త్రా . అ॒స్యామే॒వ ప్రతి॑తిష్ఠ॒త్యను॑న్మాదాయ . సూ॒ప॒సదా॑ మే భూయా॒
 మా మా॑ హిꣳసీ॒రిత్యా॒హాహిꣳ॑సాయై . చిత॑స్స్థ పరి॒చిత॒ ఇత్యా॑హ .
 అప॑చితిమే॒వాస్మిం॑దధాతి . శిరో॒ వా ఏ॒తద్య॒జ్ఞస్య॑ . యత్ప్ర॑వ॒ర్గ్యః॑ . అ॒సౌ
 ఖలు॒ వా ఆ॑ది॒త్యః ప్ర॑వ॒ర్గ్యః॑ . తస్య॑ మ॒రుతో॑ ర॒శ్మయః॑ .. 0. 5. 4. 37..

38 స్వాహా॑ మ॒రుద్భిః॒ పరి॑శ్రయ॒స్వేత్యా॑హ . అ॒ముమే॒వాది॒త్యꣳ ర॒శ్మిభిః॒
 పర్యూ॑హతి . తస్మా॑ద॒సావా॑ది॒త్యో॑ఽముష్మి॑3ꣳల్లో॒కే ర॒శ్మిభిః॒ పర్యూ॑ఢః .
 తస్మా॒ద్రాజా॑ వి॒శా పర్యూ॑ఢః . తస్మా᳚ద్గ్రామ॒ణీః స॑జా॒తైః పర్యూ॑ఢః . అ॒గ్నేః
 సృ॒ష్టస్య॑ య॒తః . వికం॑కతం॒ భా ఆ᳚ర్చ్ఛత్ . యద్వైకం॑కతాః పరి॒ధయో॒
 భవం॑తి . భా ఏ॒వావ॑రుంధే . ద్వాద॑శ భవంతి .. 0. 5. 4. 38..

39 ద్వాద॑శ॒ మాసాః᳚ సంవథ్స॒రః . సం॒వ॒థ్స॒రమే॒వావ॑రుంధే . అస్తి॑
 త్రయోద॒శో మాస॒ ఇత్యా॑హుః . యత్త్ర॑యోద॒శః ప॑రి॒ధిర్భవ॑తి . తేనై॒వ
 త్ర॑యోద॒శం మాస॒మవ॑రుంధే . అం॒తరి॑క్షస్యాంత॒ర్ధిర॒సీత్యా॑హ॒ వ్యావృ॑త్త్యై
 . దివం॒ తప॑సస్త్రాయ॒స్వేత్యు॒పరి॑ష్టా॒ద్ధిర॑ణ్య॒మధి॒ నిద॑ధాతి . అ॒ముష్యా॒
 అన॑తిదాహాయ . అథో॑ ఆ॒భ్యామే॒వైన॑ముభ॒యతః॒ పరి॑గృహ్ణాతి . అర్హ॑న్బిభర్షి॒
 సాయ॑కాని॒ ధన్వేత్యా॑హ .. 0. 5. 4. 39..

40 స్తౌత్యే॒వైన॑మే॒తత్ . గా॒య॒త్రమ॑సి॒ త్రైష్టు॑భమసి॒ జాగ॑తమ॒సీతి॑
 ధ॒విత్రా॒ణ్యాద॑త్తే . ఛందో॑భిరే॒వైనా॒న్యాద॑త్తే . మధు॒ మధ్వితి॑ ధూనోతి . ప్రా॒ణో
 వై మధు॑ . ప్రా॒ణమే॒వ యజ॑మానే దధాతి . త్రిః పరి॑యంతి . త్రి॒వృద్ధి ప్రా॒ణః .
 త్రిః పరి॑యంతి . త్ర్యా॑వృ॒ద్ధి య॒జ్ఞః .. 0. 5. 4. 40..

41 అథో॒ రక్ష॑సా॒మప॑హత్యై . త్రిః పునః॒ పరి॑యంతి . షట్థ్ సంప॑ద్యంతే .
 షడ్వా ఋ॒తవః॑ . ఋ॒తుష్వే॒వ ప్రతి॑తిష్ఠంతి . యో వై ఘ॒ర్మస్య॑ ప్రి॒యాం
 త॒నువ॑మా॒క్రామ॑తి . దు॒శ్చర్మా॒ వై స భ॑వతి . ఏ॒ష హ॒ వా అ॑స్య ప్రి॒యాం
 త॒నువ॒మాక్రా॑మతి . యస్త్రిః ప॒రీత్య॑ చతు॒ర్థం పర్యే॑తి . ఏ॒తాꣳ హ॒ వా
 అ॑స్యో॒గ్రదే॑వో॒ రాజ॑ని॒రాచ॑క్రామ .. 0. 5. 4. 41..

42 తతో॒ వై స దు॒శ్చర్మా॑ఽభవత్ . తస్మా॒త్త్రిః ప॒రీత్య॒ న చ॑తు॒ర్థం
 పరీ॑యాత్ . ఆ॒త్మనో॑ గోపీ॒థాయ॑ . ప్రా॒ణా వై ధ॒విత్రా॑ణి . అవ్య॑తిషంగం
 ధూన్వంతి . ప్రా॒ణానా॒మవ్య॑తిషంగాయ॒ క్లృప్త్యై᳚ . వి॒ని॒షద్య॑ ధూన్వంతి .
 ది॒క్ష్వే॑వ ప్రతి॑తిష్ఠంతి . ఊ॒ర్ధ్వం ధూ᳚న్వంతి . సు॒వ॒ర్గస్య॑ లో॒కస్య॒
 సమ॑ష్ట్యై . స॒ర్వతో॑ ధూన్వంతి . తస్మా॑ద॒యꣳ స॒ర్వతః॑ పవతే .. 0. 5. 4. 42..

 ద॒ధా॒తీ॒వాన్వా॑హ య॒జ్ఞస్యా॑హై॒ష ఉ॒పరి॑ష్టాదాశీర॒న్యో వ్యా᳚స్థా॒పయం॑తి
 ర॒శ్మయో॑ భవంతి॒ ధన్వేత్యా॑హ య॒జ్ఞశ్చ॑క్రామ॒ సమ॑ష్ట్యై॒ ద్వే చ॑ .. 4..

43 అ॒గ్నిష్ట్వా॒ వసు॑భిః పు॒రస్తా᳚ద్రోచయతు గాయ॒త్రేణ॒ ఛంద॒సేత్యా॑హ
 . అ॒గ్నిరే॒వైనం॒ వసు॑భిః పు॒రస్తా᳚ద్రోచయతి గాయ॒త్రేణ॒ ఛంద॑సా .
 స మా॑ రుచి॒తో రో॑చ॒యేత్యా॑హ . ఆ॒శిష॑మే॒వైతామాశా᳚స్తే . ఇంద్ర॑స్త్వా
 రు॒ద్రైర్ద॑క్షిణ॒తో రో॑చయతు॒ త్రైష్టు॑భేన॒ ఛంద॒సేత్యా॑హ . ఇంద్ర॑
 ఏ॒వైనꣳ॑ రు॒ద్రైర్ద॑క్షిణ॒తో రో॑చయతి॒ త్రైష్టు॑భేన॒ ఛంద॑సా . స మా॑
 రుచి॒తో రో॑చ॒యేత్యా॑హ . ఆ॒శిష॑మే॒వైతామాశా᳚స్తే . వరు॑ణస్త్వాఽఽది॒త్యైః
 ప॒శ్చాద్రో॑చయతు॒ జాగ॑తేన॒ ఛంద॒సేత్యా॑హ . వరు॑ణ ఏ॒వైన॑మాది॒త్యైః
 ప॒శ్చాద్రో॑చయతి॒ జాగ॑తేన॒ ఛంద॑సా .. 0. 5. 5. 43..

44 స మా॑ రుచి॒తో రో॑చ॒యేత్యా॑హ . ఆ॒శిష॑మే॒వైతామాశా᳚స్తే . ద్యు॒తా॒నస్త్వా॑
 మారు॒తో మ॒రుద్భి॑రుత్తర॒తో రో॑చయ॒త్వాను॑ష్టుభేన॒ ఛంద॒సేత్యా॑హ .
 ద్యు॒తా॒న ఏ॒వైనం॑ మారు॒తో మ॒రుద్భి॑రుత్తర॒తో రో॑చయ॒త్యాను॑ష్టుభేన॒
 ఛంద॑సా . స మా॑ రుచి॒తో రో॑చ॒యేత్యా॑హ . ఆ॒శిష॑మే॒వైతామాశా᳚స్తే .
 బృహ॒స్పతి॑స్త్వా॒ విశ్వై᳚ర్దే॒వైరు॒పరి॑ష్టాద్రోచయతు॒ పాంక్తే॑న॒ ఛంద॒సేత్యా॑హ
 . బృహ॒స్పతి॑రే॒వైనం॒ విశ్వై᳚ర్దే॒వైరు॒పరి॑ష్టాద్రోచయతి॒ పాంక్తే॑న॒ ఛంద॑సా
 . స మా॑ రుచి॒తో రో॑చ॒యేత్యా॑హ . ఆ॒శిష॑మే॒వైతామాశా᳚స్తే .. 0. 5. 5. 44..

45 రో॒చి॒తస్త్వం దే॑వ ఘర్మ దే॒వేష్వసీత్యా॑హ . రో॒చి॒తో హ్యే॑ష దే॒వేషు॑
 . రో॒చి॒షీ॒యాహం మ॑ను॒ష్యే᳚ష్విత్యా॑హ . రోచ॑త ఏ॒వైష మ॑ను॒ష్యే॑షు .
 సమ్రా᳚డ్ఘర్మ రుచి॒తస్త్వం దే॒వేష్వాయు॑ష్మాగ్స్తేజ॒స్వీ బ్ర॑హ్మవర్చ॒స్య॑సీత్యా॑హ .
 రు॒చి॒తో హ్యే॑ష దే॒వేష్వాయు॑ష్మాగ్స్తేజ॒స్వీ బ్ర॑హ్మవర్చ॒సీ . రు॒చి॒తో॑ఽహం
 మ॑ను॒ష్యే᳚ష్వాయు॑ష్మాగ్స్తేజ॒స్వీ బ్ర॑హ్మవర్చ॒సీ భూ॑యాస॒మిత్యా॑హ .
 రు॒చి॒త ఏ॒వైష మ॑ను॒ష్యే᳚ష్వాయు॑ష్మాగ్స్తేజ॒స్వీ బ్ర॑హ్మవర్చ॒సీ భ॑వతి .
 రుగ॑సి॒ రుచం॒ మయి॑ ధేహి॒ మయి॒ రుగిత్యా॑హ . ఆ॒శిష॑మే॒వైతామాశా᳚స్తే
 . తం యదే॒తైర్యజు॑ర్భి॒రరో॑చయిత్వా . రు॒చి॒తో ఘ॒ర్మ ఇతి॑ ప్రబ్రూ॒యాత్ .
 అరో॑చుకోఽధ్వ॒ర్యుః స్యాత్ . అరో॑చుకో॒ యజ॑మానః . అథ॒ యదే॑నమే॒తైర్యజు॑ర్భీ
 రోచయి॒త్వా . రు॒చి॒తో ఘ॒ర్మ ఇతి॒ ప్రాహ॑ . రోచు॑కోఽధ్వ॒ర్యుర్భవ॑తి . రోచు॑కో॒
 యజ॑మానః .. 0. 5. 5. 45.. ప॒శ్చాద్రో॑చయతి॒ జాగ॑తేన॒ ఛంద॑సా॒ స మా॑ రుచి॒తో
 రో॑చ॒యేత్యా॑హా॒శిష॑మే॒వైతామాశా᳚స్తే శాస్తే॒ఽష్టౌ చ॑ .. 5..

46 శిరో॒ వా ఏ॒తద్య॒జ్ఞస్య॑ . యత్ప్ర॑వ॒ర్గ్యః॑ . గ్రీ॒వా ఉ॑ప॒సదః॑ .
 పు॒రస్తా॑దుప॒సదాం᳚ ప్రవ॒ర్గ్యం॑ ప్రవృ॑ణక్తి . గ్రీ॒వాస్వే॒వ య॒జ్ఞస్య॒ శిరః॒
 ప్రతి॑దధాతి . త్రిః ప్రవృ॑ణక్తి . త్రయ॑ ఇ॒మే లో॒కాః . ఏ॒భ్య ఏ॒వ లో॒కేభ్యో॑
 య॒జ్ఞస్య॒ శిరోఽవ॑రుంధే . షట్థ్ సంప॑ద్యంతే . షడ్వా ఋ॒తవః॑ .. 0. 5. 6. 46..

47 ఋ॒తుభ్య॑ ఏ॒వ య॒జ్ఞస్య॒ శిరోఽవ॑రుంధే . ద్వాద॑శ॒కృత్వః॒ ప్రవృ॑ణక్తి .
 ద్వాద॑శ॒ మాసా᳚స్సంవథ్స॒రః . సం॒వ॒థ్స॒రాదే॒వ య॒జ్ఞస్య॒ శిరోఽవ॑రుంధే .
 చతు॑ర్విꣳశతి॒స్సంప॑ద్యంతే . చతు॑ర్విꣳశతిరర్ధమా॒సాః . అ॒ర్ధ॒మా॒సేభ్య॑
 ఏ॒వ య॒జ్ఞస్య॒ శిరోఽవ॑రుంధే . అథో॒ ఖలు॑ . స॒కృదే॒వ ప్ర॒వృజ్యః॑ .
 ఏక॒ꣳ॒ హి శిరః॑ .. 0. 5. 6. 47..

48 అ॒గ్ని॒ష్టో॒మే ప్రవృ॑ణక్తి . ఏ॒తావా॒న్॒ వై య॒జ్ఞః . యావా॑నగ్నిష్టో॒మః
 . యావా॑నే॒వ య॒జ్ఞః . తస్య॒ శిరః॒ ప్రతి॑దధాతి . నోక్థ్యే᳚ ప్రవృం॑జ్యాత్ .
 ప్ర॒జా వై ప॒శవ॑ ఉ॒క్థాని॑ . యదు॒క్థ్యే᳚ ప్రవృం॒జ్యాత్ . ప్ర॒జాం ప॒శూన॑స్య॒
 నిర్ద॑హేత్ . వి॒శ్వ॒జితి॒ సర్వ॑పృష్ఠే॒ ప్రవృ॑ణక్తి .. 0. 5. 6. 48..

49 పృ॒ష్ఠాని॒ వా అచ్యు॑తం చ్యావయంతి . పృ॒ష్ఠైరే॒వాస్మా॒ అచ్యు॑తం
 చ్యావయి॒త్వాఽవ॑రుంధే . అప॑శ్యం గో॒పామిత్యా॑హ . ప్రా॒ణో వై గో॒పాః . ప్రా॒ణమే॒వ
 ప్ర॒జాసు॒ వియా॑తయతి . అప॑శ్యం గో॒పామిత్యా॑హ . అ॒సౌ వా ఆ॑ది॒త్యో గో॒పాః . స హీమాః
 ప్ర॒జా గో॑పా॒యతి॑ . తమే॒వ ప్ర॒జానాం᳚ గో॒ప్తారం॑ కురుతే . అని॑పద్యమాన॒మిత్యా॑హ
 .. 0. 5. 6. 49..

50 న హ్యే॑ష ని॒పద్య॑తే . ఆ చ॒ పరా॑ చ ప॒థిభి॒శ్చరం॑త॒మిత్యా॑హ . ఆ చ॒
 హ్యే॑ష పరా॑ చ ప॒థిభి॒శ్చర॑తి . స స॒ద్ధ్రీచీ॒స్స విషూ॑చీ॒ర్వసా॑న॒
 ఇత్యా॑హ . స॒ద్ధ్రీచీ᳚శ్చ॒ హ్యే॑ష విషూ॑చీశ్చ॒ వసా॑నః ప్ర॒జా అ॒భివి॒పశ్య॑తి
 . ఆవ॑రీవర్తి॒ భువ॑నేష్వం॒తరిత్యా॑హ . ఆ హ్యే॑ష వ॑రీ॒వర్తి॒ భువ॑నేష్వం॒తః .
 అత్ర॑ ప్రా॒వీర్మధు॒మాధ్వీ᳚భ్యాం॒ మధు॒మాధూ॑చీభ్యా॒మిత్యా॑హ . వాసం॑తికావే॒వాస్మా॑
 ఋ॒తూ క॑ల్పయతి . సమ॒గ్నిర॒గ్నినా॑ గ॒తేత్యా॑హ .. 0. 5. 6. 50..

51 గ్రైష్మా॑వే॒వాస్మా॑ ఋ॒తూ క॑ల్పయతి . సమ॒గ్నిర॒గ్నినా॑ గ॒తేత్యా॑హ .
 అ॒గ్నిర్హ్యే॑వైషో᳚ఽగ్నినా॑ సం॒గచ్ఛ॑తే . స్వాహా॒ సమ॒గ్నిస్తప॑సా గ॒తేత్యా॑హ
 . పూర్వ॑మే॒వోది॒తం . ఉత్త॑రేణా॒భిగృ॑ణాతి . ధ॒ర్తా ది॒వో విభా॑సి॒ రజ॑సః
 పృథి॒వ్యా ఇత్యా॑హ . వార్షి॑కావే॒వాస్మా॑ ఋ॒తూ క॑ల్పయతి . హృ॒దే త్వా॒ మన॑సే॒
 త్వేత్యా॑హ . శా॒ర॒దావే॒వాస్మా॑ ఋ॒తూ క॑ల్పయతి .. 0. 5. 6. 51..

52 ది॒వి దే॒వేషు॒ హోత్రా॑ య॒చ్ఛేత్యా॑హ . హోత్రా॑భిరే॒వేమాన్ లో॒కాంథ్సంద॑ధాతి
 . విశ్వా॑సాం భువాం పత॒ ఇత్యా॑హ . హైమం॑తికావే॒వాస్మా॑ ఋ॒తూ క॑ల్పయతి .
 దే॒వ॒శ్రూస్త్వం దే॑వ ఘర్మ దే॒వాన్పా॒హీత్యా॑హ . శై॒శి॒రావే॒వాస్మా॑ ఋ॒తూ
 క॑ల్పయతి . త॒పో॒జాం వాచ॑మ॒స్మే నియ॑చ్ఛ దేవా॒యువ॒మిత్యా॑హ . యా వై మేధ్యా॒
 వాక్ . సా త॑పో॒జాః . తామే॒వావ॑రుంధే .. 0. 5. 6. 52..

53 గర్భో॑ దే॒వానా॒మిత్యా॑హ . గర్భో॒ హ్యే॑ష దే॒వానాం᳚ . పి॒తా మ॑తీ॒నామిత్యా॑హ .
 ప్ర॒జా వై మ॒తయః॑ . తాసా॑మే॒ష ఏ॒వ పి॒తా . యత్ప్ర॑వ॒ర్గ్యః॑ . తస్మా॑దే॒వమా॑హ
 . పతిః॑ ప్ర॒జానా॒మిత్యా॑హ . పతి॒ర్హ్యే॑ష ప్ర॒జానాం᳚ . మతిః॑ కవీ॒నామిత్యా॑హ ..

 0. 5. 6. 53..

54 మతి॒ర్హ్యే॑ష క॑వీ॒నాం . సం దే॒వో దే॒వేన॑ సవి॒త్రాఽయ॑తిష్ట॒ సꣳ
 సూర్యే॑ణారు॒క్తేత్యా॑హ . అ॒ముం చై॒వాది॒త్యం ప్ర॑వ॒ర్గ్యం॑ చ॒ సꣳ శా᳚స్తి .
 ఆ॒యు॒ర్దాస్త్వమ॒స్మభ్యం॑ ఘర్మ వర్చో॒దా అ॒సీత్యా॑హ . ఆ॒శిష॑మే॒వైతామాశా᳚స్తే .
 పి॒తా నో॑ఽసి పి॒తా నో॑ బో॒ధేత్యా॑హ . బో॒ధయ॑త్యే॒వైనం᳚ . నవై॒తే॑ఽవకా॒శా
 భ॑వంతి . పత్ని॑యై దశ॒మః . నవ॒ వై పురు॑షే ప్రా॒ణాః .. 0. 5. 6. 54..

55 నాభి॑ర్దశ॒మీ . ప్రా॒ణానే॒వ యజ॑మానే దధాతి . అథో॒ దశా᳚క్షరా వి॒రాట్ .
 అన్నం॑ వి॒రాట్ . వి॒రాజై॒వాన్నాద్య॒మవ॑రుంధే . య॒జ్ఞస్య॒ శిరో᳚ఽచ్ఛిద్యత .
 తద్దే॒వా హోత్రా॑భిః॒ ప్రత్య॑దధుః . ఋ॒త్విజోఽవే᳚క్షంతే . ఏ॒తా వై హోత్రాః᳚ .
 హోత్రా॑భిరే॒వ య॒జ్ఞస్య॒ శిరః॒ ప్రతి॑దధాతి .. 0. 5. 6. 55..

56 రు॒చి॒తమవే᳚క్షంతే . రు॒చి॒తాద్వై ప్ర॒జాప॑తిః ప్ర॒జా అ॑సృజత .
 ప్ర॒జానా॒ꣳ॒ సృష్ట్యై᳚ . రు॒చి॒తమవే᳚క్షంతే . రు॒చి॒తాద్వై ప॒ర్జన్యో॑
 వర్షతి . వర్షు॑కః ప॒ర్జన్యో॑ భవతి . సం ప్ర॒జా ఏ॑ధంతే . రు॒చి॒తమవే᳚క్షంతే .
 రు॒చి॒తం వై బ్ర॑హ్మవర్చ॒సం . బ్ర॒హ్మ॒వ॒ర్చ॒సినో॑ భవంతి .. 0. 5. 6. 56..

57 అ॒ధీ॒యంతోఽవే᳚క్షంతే . సర్వ॒మాయు॑ర్యంతి . న పత్న్యవే᳚క్షేత . యత్పత్న్య॒వేక్షే॑త
 . ప్రజా॑యేత . ప్ర॒జాం త్వ॑స్యై॒ నిర్ద॑హేత్ . యన్నావేక్షే॑త . న ప్రజా॑యేత . నాస్యై᳚
 ప్ర॒జాం నిర్ద॑హేత్ . తి॒ర॒స్కృత్య॒ యజు॑ర్వాచయతి . ప్రజా॑యతే . నాస్యై᳚ ప్ర॒జాం
 నిర్ద॑హతి . త్వష్టీ॑మతీ తే సపే॒యేత్యా॑హ . సపా॒ద్ధి ప్ర॒జాః ప్ర॒జాయం॑తే .. 0. 5. 6. 57.. ఋ॒తవో॒ హి శిర॒స్సర్వ॑పృష్ఠే॒ ప్రవృ॑ణ॒క్త్యని॑పద్యమాన॒మిత్యా॑హ
 గ॒తేత్యా॑హ శార॒దావే॒వాస్మా॑ ఋ॒తూ క॑ల్పయతి రుంధే కవీ॒నామిత్యా॑హ ప్రా॒ణాః
 ప్రతి॑దధాతి భవంతి వాచయతి చ॒త్వారి॑ చ .. 6..

58 దే॒వస్య॑ త్వా సవి॒తుః ప్ర॑స॒వ ఇతి॑ రశ॒నామాద॑త్తే॒ ప్రసూ᳚త్యై .
 అ॒శ్వినో᳚ర్బా॒హుభ్యా॒మిత్యా॑హ . అ॒శ్వినౌ॒ హి దే॒వానా॑మధ్వ॒ర్యూ ఆస్తాం᳚ . పూ॒ష్ణో
 హస్తా᳚భ్యా॒మిత్యా॑హ॒ యత్యై᳚ . ఆద॒దేఽది॑త్యై॒ రాస్నా॒ఽసీత్యా॑హ॒ యజు॑ష్కృత్యై
 . ఇడ॒ ఏహ్యది॑త॒ ఏహి॒ సర॑స్వ॒త్యేహీత్యా॑హ . ఏ॒తాని॒ వా అ॑స్యై దేవనా॒మాని॑ .
 దే॒వ॒నా॒మైరే॒వైనా॒మాహ్వ॑యతి . అసా॒వేహ్యసా॒వేహ్యసా॒వేహీత్యా॑హ . ఏ॒తాని॒ వా
 అ॑స్యై మనుష్యనా॒మాని॑ .. 0. 5. 7. 58..

59 మ॒ను॒ష్య॒నా॒మైరే॒వైనా॒మాహ్వ॑యతి . షట్థ సంప॑ద్యంతే . షడ్వా ఋ॒తవః॑
 . ఋ॒తుభి॑రే॒వైనా॒మాహ్వ॑యతి . అది॑త్యా ఉ॒ష్ణీష॑మ॒సీత్యా॑హ . య॒థా॒
 య॒జురే॒వైతత్ . వా॒యుర॑స్యై॒డ ఇత్యా॑హ . వా॒యు॒దే॒వ॒త్యో॑ వై వ॒థ్సః . పూ॒షా
 త్వో॒పావ॑సృజ॒త్విత్యా॑హ . పౌ॒ష్ణా వై దే॒వత॑యా ప॒శవః॑ .. 0. 5. 7. 59..

60 స్వయై॒వైనం॑ దే॒వత॑యో॒పావ॑సృజతి . అ॒శ్విభ్యాం॒ ప్రదా॑ప॒యేత్యా॑హ .
 అ॒శ్వినౌ॒ వై దే॒వానాం᳚ భి॒షజౌ᳚ . తాభ్యా॑మే॒వాస్మై॑ భేష॒జం క॑రోతి . యస్తే॒
 స్తనః॑ శశ॒య ఇత్యా॑హ . స్తౌత్యే॒వైనాం᳚ . ఉస్ర॑ ఘ॒ర్మꣳ శి॒ꣳ॒షోస్ర॑
 ఘ॒ర్మం పా॑హి ఘ॒ర్మాయ॑ శి॒ꣳ॒షేత్యా॑హ . యథా᳚ బ్రూ॒యాద॒ముష్మై॑ దే॒హీతి॑
 . తా॒దృగే॒వ తత్ . బృహ॒స్పతి॒స్త్వోప॑సీద॒త్విత్యా॑హ .. 0. 5. 7. 60..

61 బ్రహ్మ॒ వై దే॒వానాం॒ బృహ॒స్పతిః॑ . బ్రహ్మ॑ణై॒వైనా॒ముప॑సీదతి . దాన॑వస్స్థ॒
 పేర॑వ॒ ఇత్యా॑హ . మేధ్యా॑నే॒వైనా᳚న్కరోతి . వి॒ష్వ॒గ్వృతో॒ లోహి॑తే॒నేత్యా॑హ॒
 వ్యావృ॑త్యై . అ॒శ్విభ్యాం᳚ పిన్వస్వ॒ సర॑స్వత్యై పిన్వస్వ పూ॒ష్ణే పి॑న్వస్వ॒
 బృహ॒స్పత॑యే పిన్వ॒స్వేత్యా॑హ . ఏ॒తాభ్యో॒ హ్యే॑షా దే॒వతా᳚భ్యః॒ పిన్వ॑తే . ఇంద్రా॑య
 పిన్వ॒స్వేంద్రా॑య పిన్వ॒స్వేత్యా॑హ . ఇంద్ర॑మే॒వ భా॑గ॒ధేయే॑న॒ సమ॑ర్ధయతి .
 ద్విరింద్రా॒యేత్యా॑హ .. 0. 5. 7. 61..

62 తస్మా॒దింద్రో॑ దే॒వతా॑నాం భూయిష్ఠ॒భాక్త॑మః . గా॒య॒త్రో॑ఽసి॒ త్రైష్టు॑భోఽసి॒
 జాగ॑తమ॒సీతి॑ శఫోపయ॒మానాద॑త్తే . ఛందో॑భిరే॒వైనా॒నాద॑త్తే . స॒హోర్జో
 భా॒గేనోప॒మేహీత్యా॑హ . ఊ॒ర్జ ఏ॒వైనం॑ భా॒గమ॑కః . అ॒శ్వినౌ॒ వా ఏ॒తద్య॒జ్ఞస్య॒
 శిరః॑ ప్రతి॒దధ॑తావబ్రూతాం . ఆ॒వాభ్యా॑మే॒వ పూర్వా᳚భ్యాం॒ వష॑ట్క్రియాతా॒
 ఇతి॑ . ఇంద్రా᳚శ్వినా॒ మధు॑నస్సార॒ఘస్యేత్యా॑హ . అ॒శ్విభ్యా॑మే॒వ పూర్వా᳚భ్యాం॒
 వష॑ట్కరోతి . అథో॑ అ॒శ్వినా॑వే॒వ భా॑గ॒ధేయే॑న॒ సమ॑ర్ధయతి .. 0. 5. 7. 62..

63 ఘ॒ర్మం పా॑త వసవో॒ యజ॑తా॒ వడిత్యా॑హ . వసూ॑నే॒వ భా॑గ॒ధేయే॑న॒
 సమ॑ర్ధయతి . యద్వ॑షట్కు॒ర్యాత్ . యా॒తయా॑మాఽస్య వషట్కా॒రస్స్యా᳚త్ . యన్న
 వ॑షట్కు॒ర్యాత్ . రక్షాꣳ॑సి య॒జ్ఞꣳ హ॑న్యుః . వడిత్యా॑హ . ప॒రోక్ష॑మే॒వ
 వష॑ట్కరోతి . నాస్య॑ యా॒తయా॑మా వషట్కా॒రో భవ॑తి . న య॒జ్ఞꣳ రక్షాꣳ॑సి
 ఘ్నంతి .. 0. 5. 7. 63..

64 స్వాహా᳚ త్వా॒ సూర్య॑స్య ర॒శ్మయే॑ వృష్టి॒వన॑యే జుహో॒మీత్యా॑హ . యో వా
 అ॑స్య॒ పుణ్యో॑ ర॒శ్మిః . స వృ॑ష్టి॒వనిః॑ . తస్మా॑ ఏ॒వైనం॑ జుహోతి . మధు॑
 హ॒విర॒సీత్యా॑హ . స్వ॒దయ॑త్యే॒వైనం᳚ . సూర్య॑స్య॒ తప॑స్త॒పేత్యా॑హ .
 య॒థా॒ య॒జురే॒వైతత్ . ద్యావా॑పృథి॒వీభ్యాం᳚ త్వా॒ పరి॑గృహ్ణా॒మీత్యా॑హ .
 ద్యావా॑పృథి॒వీభ్యా॑మే॒వైనం॒ పరి॑గృహ్ణాతి .. 0. 5. 7. 64..

65 అం॒తరి॑క్షేణ॒ త్వోప॑యచ్ఛా॒మీత్యా॑హ . అం॒తరి॑క్షేణై॒వైన॒ముప॑యచ్ఛతి
 . న వా ఏ॒తం మ॑ను॒ష్యో॑ భర్తు॑మర్హతి . దే॒వానాం᳚ త్వా పితృ॒ణామను॑మతో॒
 భర్తుꣳ॑ శకేయ॒మిత్యా॑హ . దే॒వైరే॒వైనం॑ పి॒తృభి॒రను॑మత॒ ఆద॑త్తే
 . వి వా ఏ॑నమే॒తద॑ర్ధయంతి . యత్ప॒శ్చాత్ప్ర॒వృజ్య॑ పు॒రో జుహ్వ॑తి .
 తేజో॑ఽసి॒ తేజోఽను॒ప్రేహీత్యా॑హ . తేజ॑ ఏ॒వాస్మిం॑దధాతి . ది॒వి॒స్పృఙ్మా
 మా॑ హిꣳసీరంతరిక్ష॒స్పృఙ్మా మా॑ హిꣳసీః పృథివి॒స్పృఙ్మా మా॑
 హిꣳసీ॒రిత్యా॒హాహిꣳ॑సాయై .. 0. 5. 7. 65..

66 సువ॑రసి॒ సువ॑ర్మే యచ్ఛ॒ దివం॑ యచ్ఛ ది॒వో మా॑ పా॒హీత్యా॑హ .
 ఆ॒శిష॑మే॒వైతామాశా᳚స్తే . శిరో॒ వా ఏ॒తద్య॒జ్ఞస్య॑ . యత్ప్ర॑వ॒ర్గ్యః॑ . ఆ॒త్మా
 వా॒యుః . ఉ॒ద్యత్య॑వాతనా॒మాన్యా॑హ . ఆ॒త్మన్నే॒వ య॒జ్ఞస్య॒ శిరః॒ ప్రతి॑దధాతి .
 అన॑వానం . ప్రా॒ణానా॒ꣳ॒ సంత॑త్యై . పంచా॑హ .. 0. 5. 7. 66..

67 పాంక్తో॑ య॒జ్ఞః . యావా॑నే॒వ య॒జ్ఞః . తస్య॒ శిరః॒ ప్రతి॑దధాతి . అ॒గ్నయే᳚
 త్వా॒ వసు॑మతే॒ స్వాహేత్యా॑హ . అ॒సౌ వా ఆ॑ది॒త్యో᳚ఽగ్నిర్వసు॑మాన్ . తస్మా॑ ఏ॒వైనం॑
 జుహోతి . సోమా॑య త్వా రు॒ద్రవ॑తే॒ స్వాహేత్యా॑హ . చం॒ద్రమా॒ వై సోమో॑ రు॒ద్రవాన్॑ .
 తస్మా॑ ఏ॒వైనం॑ జుహోతి . వరు॑ణాయ త్వాఽఽది॒త్యవ॑తే॒ స్వాహేత్యా॑హ .. 0. 5. 7. 67..

68 అ॒ప్సు వై వరు॑ణ ఆది॒త్యవాన్॑ . తస్మా॑ ఏ॒వైనం॑ జుహోతి . బృహ॒స్పత॑యే త్వా
 వి॒శ్వదే᳚వ్యావతే॒ స్వాహేత్యా॑హ . బ్రహ్మ॒ వై దే॒వానాం॒ బృహ॒స్పతిః॑ . బ్రహ్మ॑ణ
 ఏ॒వైనం॑ జుహోతి . స॒వి॒త్రే త్వ॑ర్భు॒మతే॑ విభు॒మతే᳚ ప్రభు॒మతే॒ వాజ॑వతే॒
 స్వాహేత్యా॑హ . సం॒వ॒థ్స॒రో వై స॑వి॒తుర్భు॒మాన్, వి॑భు॒మాన్ప్ర॑భు॒మాన్, వాజ॑వాన్
 . తస్మా॑ ఏ॒వైనం॑ జుహోతి . య॒మాయ॒ త్వాఽంగి॑రస్వతే పితృ॒మతే॒ స్వాహేత్యా॑హ .
 ప్రా॒ణో వై య॒మోఽంగి॑రస్వాన్పితృ॒మాన్ .. 0. 5. 7. 68..

69 తస్మా॑ ఏ॒వైనం॑ జుహోతి . ఏ॒తాభ్య॑ ఏ॒వైనం॑ దే॒వతా᳚భ్యో జుహోతి . దశ॒
 సంప॑ద్యంతే . దశా᳚క్షరా వి॒రాట్ . అన్నం॑ వి॒రాట్ . వి॒రాజై॒వాన్నాద్య॒మవ॑రుంధే .
 రౌ॒హి॒ణాభ్యాం॒ వై దే॒వాస్సు॑వ॒ర్గం లో॒కమా॑యన్న్ . తద్రౌ॑హి॒ణయో॑ రౌహిణ॒త్వం
 . యద్రౌ॑హి॒ణౌ భవ॑తః . రౌ॒హి॒ణాభ్యా॑మే॒వ తద్యజ॑మానస్సువ॒ర్గం లో॒కమే॑తి
 . అహ॒ర్జ్యోతిః॑ కే॒తునా॑ జుషతాꣳ సుజ్యో॒తిర్జ్యోతి॑షా॒గ్॒ స్వాహా॒ రాత్రి॒ర్జ్యోతిః॑
 కే॒తునా॑ జుషతాꣳ సుజ్యో॒తిర్జ్యోతి॑షా॒గ్॒ స్వాహేత్యా॑హ . ఆ॒ది॒త్యమే॒వ తద॒ముష్మిం॑
 ల్లో॒కేఽహ్నా॑ ప॒రస్తా᳚ద్దాధార . రాత్రి॑యా అ॒వస్తా᳚త్ . తస్మా॑ద॒సావా॑ది॒త్యో॑ఽముష్మిం॑
 ల్లో॒కే॑ఽహోరా॒త్రాభ్యాం᳚ ధృ॒తః .. 0. 5. 7. 69.. మ॒ను॒ష్య॒నా॒మాని॑
 ప॒శవః॑ సీద॒త్విత్యా॒హేంద్రా॒యేత్యా॑హార్ధయతి ఘ్నంతి గృహ్ణా॒త్యహిꣳ॑సాయై॒
 పంచా॑హాది॒త్యవ॑తే॒ స్వాహేత్యా॑హ పితృ॒మానే॑తి చ॒త్వారి॑ చ .. 7..

70 విశ్వా॒ ఆశా॑ దక్షిణ॒సదిత్యా॑హ . విశ్వా॑నే॒వ దే॒వాన్ప్రీ॑ణాతి . అథో॒ దురి॑ష్ట్యా
 ఏ॒వైనం॑ పాతి . విశ్వాం᳚దే॒వాన॑యాడి॒హేత్యా॑హ . విశ్వా॑నే॒వ దే॒వాన్భా॑గ॒ధేయే॑న॒
 సమ॑ర్ధయతి . స్వాహా॑కృతస్య ఘ॒ర్మస్య॒ మధోః᳚ పిబతమశ్వి॒నేత్యా॑హ .
 అ॒శ్వినా॑వే॒వ భా॑గ॒ధేయే॑న॒ సమ॑ర్ధయతి . స్వాహా॒ఽగ్నయే॑ య॒జ్ఞియా॑య॒ శం
 యజు॑ర్భి॒రిత్యా॑హ . అ॒భ్యే॑వైనం॑ ఘారయతి . అథో॑ హ॒విరే॒వాకః॑ .. 0. 5. 8. 70..

71 అశ్వి॑నా ఘ॒ర్మం పా॑తꣳ హార్దివా॒నమహ॑ర్ది॒వాభి॑రూ॒తిభి॒రిత్యా॑హ .
 అ॒శ్వినా॑వే॒వ భా॑గ॒ధేయే॑న॒ సమ॑ర్ధయతి . అను॑ వాం॒ ద్యావా॑పృథి॒వీ
 మꣳ॑సాతా॒మిత్యా॒హాను॑మత్యై . స్వాహేంద్రా॑య॒ స్వాహేంద్రా॒వడిత్యా॑హ . ఇంద్రా॑య॒
 హి పు॒రో హూ॒యతే᳚ . ఆ॒శ్రావ్యా॑హ ఘ॒ర్మస్య॑ య॒జేతి॑ . వష॑ట్కృతే జుహోతి .
 రక్ష॑సా॒మప॑హత్యై . అను॑యజతి స్వ॒గాకృ॑త్యై . ఘ॒ర్మమ॑పాతమశ్వి॒నేత్యా॑హ ..

 0. 5. 8. 71..

72 పూర్వ॑మే॒వోది॒తం . ఉత్త॑రేణా॒భిగృ॑ణాతి . అను॑ వాం॒ ద్యావా॑పృథి॒వీ
 అ॑మꣳసాతా॒మిత్యా॒హాను॑మత్యై . తం ప్రా॒వ్యం॑ యథా॒వణ్ణమో॑ ది॒వే నమః॑ పృథి॒వ్యా
 ఇత్యా॑హ . య॒థా॒ య॒జురే॒వైతత్ . ది॒వి ధా॑ ఇ॒మం య॒జ్ఞం య॒జ్ఞమి॒మం ది॒వి
 ధా॒ ఇత్యా॑హ . సు॒వ॒ర్గమే॒వైనం॑ లో॒కం గ॑మయతి . దివం॑ గచ్ఛాం॒తరి॑క్షం
 గచ్ఛ పృథి॒వీం గ॒చ్ఛేత్యా॑హ . ఏ॒ష్వే॑వైనం॑ లో॒కేషు॒ ప్రతి॑ష్ఠాపయతి .
 పంచ॑ ప్ర॒దిశో॑ గ॒చ్ఛేత్యా॑హ .. 0. 5. 8. 72..

73 ది॒క్ష్వే॑వైనం॒ ప్రతి॑ష్ఠాపయతి . దే॒వాన్ఘ॑ర్మ॒పాన్గ॑చ్ఛ
 పి॒తౄన్ఘ॑ర్మ॒పాన్గ॒చ్ఛేత్యా॑హ . ఉ॒భయే᳚ష్వే॒వైనం॒ ప్రతి॑ష్ఠాపయతి .
 యత్పిన్వ॑తే . వర్షు॑కః ప॒ర్జన్యో॑ భవతి . తస్మా॒త్పిన్వ॑మానః॒ పుణ్యః॑ .
 యత్ప్రాఙ్పిన్వ॑తే . తద్దే॒వానాం᳚ . యద్ద॑క్షి॒ణా . తత్పి॑తృ॒ణాం .. 0. 5. 8. 73..

74 యత్ప్ర॒త్యక్ . తన్మ॑ను॒ష్యా॑ణాం . యదుదఙ్ఙ్॑ . తద్రు॒ద్రాణాం᳚ . ప్రాంచ॒ముదం॑చం
 పిన్వయతి . దే॒వ॒త్రాఽకః॑ . అథో॒ ఖలు॑ . సర్వా॒ అను॒ దిశః॑ పిన్వయతి . సర్వా॒
 దిశ॒స్సమే॑ధంతే . అం॒తః॒ప॒రి॒ధి పి॑న్వయతి .. 0. 5. 8. 74..

75 తేజ॒సోఽస్కం॑దాయ . ఇ॒షే పీ॑పిహ్యూ॒ర్జే పీ॑పి॒హీత్యా॑హ . ఇష॑మే॒వోర్జం॒ యజ॑మానే
 దధాతి . యజ॑మానాయ పీపి॒హీత్యా॑హ . యజ॑మానాయై॒వైతామా॒శిష॒మాశా᳚స్తే . మహ్యం॒
 జ్యైష్ఠ్యా॑య పీపి॒హీత్యా॑హ . ఆ॒త్మన॑ ఏ॒వైతామా॒శిష॒మాశా᳚స్తే . త్విష్యై᳚
 త్వా ద్యు॒మ్నాయ॑ త్వేంద్రి॒యాయ॑ త్వా॒ భూత్యై॒ త్వేత్యా॑హ . య॒థా॒ య॒జురే॒వైతత్ .
 ధర్మా॑ఽసి సు॒ధర్మా మే᳚ న్య॒స్మే బ్రహ్మా॑ణి ధార॒యేత్యా॑హ .. 0. 5. 8. 75..

76 బ్రహ్మ॑న్నే॒వైనం॒ ప్రతి॑ష్ఠాపయతి . నేత్త్వా॒ వాత॑స్స్కం॒దయా॒దితి॒
 యద్య॑భి॒చరే᳚త్ . అ॒ముష్య॑ త్వా ప్రా॒ణే సా॑దయామ్య॒మునా॑ స॒హ ని॑ర॒ర్థం
 గ॒చ్ఛేతి॑ బ్రూయా॒ద్యం ద్వి॒ష్యాత్ . యమే॒వ ద్వేష్టి॑ . తేనై॑నꣳ స॒హ ని॑ర॒ర్థం
 గ॑మయతి . పూ॒ష్ణే శర॑సే॒ స్వాహేత్యా॑హ . యా ఏ॒వ దే॒వతా॑ హు॒తభా॑గాః . తాభ్య॑
 ఏ॒వైనం॑ జుహోతి . గ్రావ॑భ్య॒స్స్వాహేత్యా॑హ . యా ఏ॒వాంతరి॑క్షే॒ వాచః॑ .. 0. 5. 8. 76..

77 తాభ్య॑ ఏ॒వైనం॑ జుహోతి . ప్ర॒తి॒రేభ్యః॒ స్వాహేత్యా॑హ . ప్రా॒ణా వై దే॒వాః
 ప్ర॑తి॒రాః . తేభ్య॑ ఏ॒వైనం॑ జుహోతి . ద్యావా॑పృథి॒వీభ్యా॒గ్॒ స్వాహేత్యా॑హ .
 ద్యావా॑పృథి॒వీభ్యా॑మే॒వైనం॑ జుహోతి . పి॒తృభ్యో॑ ఘర్మ॒పేభ్యః॒ స్వాహేత్యా॑హ .
 యే వై యజ్వా॑నః . తే పి॒తరో॑ ఘర్మ॒పాః . తేభ్య॑ ఏ॒వైనం॑ జుహోతి .. 0. 5. 8. 77..

78 రు॒ద్రాయ॑ రు॒ద్రహో᳚త్రే॒ స్వాహేత్యా॑హ . రు॒ద్రమే॒వ భా॑గ॒ధేయే॑న॒ సమ॑ర్ధయతి
 . స॒ర్వత॒స్సమ॑నక్తి . స॒ర్వత॑ ఏ॒వ రు॒ద్రం ని॒రవ॑దయతే . ఉదం॑చం॒
 నిర॑స్యతి . ఏ॒షా వై రు॒ద్రస్య॒ దిక్ . స్వాయా॑మే॒వ ది॒శి రు॒ద్రం ని॒రవ॑దయతే .
 అ॒ప ఉప॑స్పృశతి మేధ్య॒త్వాయ॑ . నాన్వీ᳚క్షేత . యద॒న్వీక్షే॑త .. 0. 5. 8. 78..

79 చక్షు॑రస్య ప్ర॒మాయు॑క2ꣳ స్యాత్ . తస్మా॒న్నాన్వీక్ష్యః॑ . అపీ॑పరో॒ మాఽహ్నో॒
 రాత్రి॑యై మా పాహ్యే॒షా తే॑ అగ్నే స॒మిత్తయా॒ సమి॑ధ్య॒స్వాయు॑ర్మే దా॒ వర్చ॑సా
 మాఽంజీ॒రిత్యా॑హ . ఆయు॑రే॒వాస్మి॒న్వర్చో॑ దధాతి . అపీ॑పరో మా॒ రాత్రి॑యా॒ అహ్నో॑ మా
 పాహ్యే॒షా తే॑ అగ్నే స॒మిత్తయా॒ సమి॑ధ్య॒స్వాయు॑ర్మే దా॒ వర్చ॑సా మాఽంజీ॒రిత్యా॑హ
 . ఆయు॑రే॒వాస్మి॒న్వర్చో॑ దధాతి . అ॒గ్నిర్జ్యోతి॒ర్జ్యోతి॑ర॒గ్నిః స్వాహా॒ సూర్యో॒
 జ్యోతి॒ర్జ్యోతి॒స్సూర్యః॒ స్వాహేత్యా॑హ . య॒థా॒ య॒జురే॒వైతత్ . బ్ర॒హ్మ॒వా॒దినో॑
 వదంతి . హో॒త॒వ్య॑మగ్నిహో॒త్రా 3మ్ న హో॑త॒వ్యా 3 మితి॑ .. 0. 5. 8. 79..

80 యద్యజు॑షా జుహు॒యాత్ . అయ॑థాపూర్వ॒మాహు॑తీ జుహుయాత్ . యన్న జు॑హు॒యాత్ . అ॒గ్నిః
 పరా॑భవేత్ . భూస్స్వాహేత్యే॒వ హో॑త॒వ్యం᳚ . య॒థా॒పూ॒ర్వమాహు॑తీ జు॒హోతి॑ . నాగ్నిః
 పరా॑భవతి . హు॒తꣳ హ॒విర్మధు॑ హ॒విరిత్యా॑హ . స్వ॒దయ॑త్యే॒వైనం᳚ .
 ఇంద్ర॑తమే॒ఽగ్నావిత్యా॑హ .. 0. 5. 8. 80..

81 ప్రా॒ణో వా ఇంద్ర॑తమో॒ఽగ్నిః . ప్రా॒ణ ఏ॒వైన॒మింద్ర॑తమే॒ఽగ్నౌ జు॑హోతి . పి॒తా
 నో॑ఽసి॒ మా మా॑ హిꣳసీ॒రిత్యా॒హాహిꣳ॑సాయై . అ॒శ్యామ॑ తే దేవ ఘర్మ॒ మధు॑మతో॒
 వాజ॑వతః పితు॒మత॒ ఇత్యా॑హ . ఆ॒శిష॑మే॒వైతామాశా᳚స్తే . స్వ॒ధా॒వినో॑ఽశీ॒మహి॑
 త్వా॒ మా మా॑ హిꣳసీ॒రిత్యా॒హాహిꣳ॑సాయై . తేజ॑సా॒ వా ఏ॒తే వ్యృ॑ధ్యంతే . యే
 ప్ర॑వ॒ర్గ్యే॑ణ॒ చరం॑తి . ప్రాశ్ఞం॑తి . తేజ॑ ఏ॒వాత్మంద॑ధతే .. 0. 5. 8. 81..

82 సం॒వ॒థ్స॒రం న మా॒ꣳ॒సమ॑శ్ఞీయాత్ . న రా॒మాముపే॑యాత్ . న మృ॒న్మయే॑న
 పిబేత్ . నాస్య॑ రా॒మ ఉచ్ఛి॑ష్టం పిబేత్ . తేజ॑ ఏ॒వ తథ్స2ꣳశ్య॑తి .
 దే॒వా॒సు॒రాస్సంయ॑త్తా ఆసన్న్ . తే దే॒వా వి॑జ॒యము॑ప॒యంతః॑ . వి॒భ్రాజి॑ సౌ॒ర్యే
 బ్రహ్మ॒ సంన్య॑దధత . యత్కించ॑ దివాకీ॒ర్త్యం᳚ . తదే॒తేనై॒వ వ్ర॒తేనా॑గోపాయత్ .
 తస్మా॑దే॒తద్వ్ర॒తం చా॒ర్యం᳚ . తేజ॑సో గోపీ॒థాయ॑ . తస్మా॑దే॒తాని॒ యజూꣳ॑షి
 వి॒భ్రాజః॑ సౌ॒ర్యస్యేత్యా॑హుః . స్వాహా᳚ త్వా॒ సూర్య॑స్య ర॒శ్మిభ్య॒ ఇతి॑ ప్రా॒తస్సꣳ
 సా॑దయతి . స్వాహా᳚ త్వా॒ నక్ష॑త్రేభ్య॒ ఇతి॑ సా॒యం . ఏ॒తా వా ఏ॒తస్య॑ దే॒వతాః᳚
 . తాభి॑రే॒వైన॒ꣳ॒ సమ॑ర్ధయతి .. 0. 5. 8. 82.. అ॒క॒ర॒శ్వి॒నేత్యా॑హ
 ప్ర॒దిశో॑ గ॒చ్ఛేత్యా॑హ పితృ॒ణామం॑తఃపరి॒ధి పి॑న్వయతి ధార॒యేత్యా॑హ॒
 వాచో॑ ఘర్మ॒పాస్తేభ్య॑ ఏ॒వైనం॑ జుహోత్య॒న్వీక్షే॑త హోత॒వ్యా 3 మిత్య॒గ్నావిత్యా॑హ
 దధతేఽగోపాయథ్స॒ప్త చ॑ .. 8..

83 ఘర్మ॒ యా తే॑ ది॒వి శుగితి॑ తి॒స్ర ఆహు॑తీర్జుహోతి . ఛందో॑భిరే॒వాస్యై॒భ్యో
 లో॒కేభ్యః॒ శుచ॒మవ॑యజతే . ఇయ॒త్యగ్రే॑ జుహోతి . అథేయ॒త్యథేయ॑తి
 . త్రయ॑ ఇ॒మే లో॒కాః . ఏ॒భ్య ఏ॒వ లో॒కేభ్యః॒ శుచ॒మవ॑యజతే . అను॑
 నో॒ఽద్యాను॑మతి॒రిత్యా॒హాను॑మత్యై . ది॒వస్త్వా॑ పర॒స్పాయా॒ ఇత్యా॑హ . ది॒వ ఏ॒వేమాన్
 లో॒కాందా॑ధార . బ్రహ్మ॑ణస్త్వా పర॒స్పాయా॒ ఇత్యా॑హ .. 0. 5. 9. 83..

84 ఏ॒ష్వే॑వ లో॒కేషు॑ ప్ర॒జా దా॑ధార . ప్రా॒ణస్య॑ త్వా పర॒స్పాయా॒
 ఇత్యా॑హ . ప్ర॒జాస్వే॒వ ప్రా॒ణాందా॑ధార . శిరో॒ వా ఏ॒తద్య॒జ్ఞస్య॑ .
 యత్ప్ర॑వ॒ర్గ్యః॑ . అ॒సౌ ఖలు॒ వా ఆ॑ది॒త్యః ప్ర॑వ॒ర్గ్యః॑ . తం యద్ద॑క్షి॒ణా
 ప్ర॒త్యంచ॒ముదం॑చముద్వా॒సయే᳚త్ . జి॒హ్మం య॒జ్ఞస్య॒ శిరో॑ హరేత్ .
 ప్రాంచ॒ముద్వా॑సయతి . పు॒రస్తా॑దే॒వ య॒జ్ఞస్య॒ శిరః॒ ప్రతి॑దధాతి .. 0. 5. 9. 84..

85 ప్రాంచ॒ముద్వా॑సయతి . తస్మా॑ద॒సావా॑ది॒త్యః పు॒రస్తా॒దుదే॑తి
 . శ॒ఫో॒ప॒య॒మాంధ॒విత్రా॑ణి॒ ధృష్టీ॒ ఇత్య॒న్వవ॑హరంతి .
 సాత్మా॑నమే॒వైన॒ꣳ॒ సత॑నుం కరోతి . సాత్మా॒ఽముష్మిం॑ ల్లో॒కే భ॑వతి . య ఏ॒వం
 వేద॑ . ఔదుం॑బరాణి భవంతి . ఊర్గ్వా ఉ॑దుం॒బరః॑ . ఊర్జ॑మే॒వావ॑రుంధే . వర్త్మ॑నా॒
 వా అ॒న్విత్య॑ .. 0. 5. 9. 85..

86 య॒జ్ఞꣳ రక్షాꣳ॑సి జిఘాꣳసంతి . సామ్నా᳚ ప్రస్తో॒తాఽన్వవై॑తి . సామ॒ వై
 ర॑క్షో॒హా . రక్ష॑సా॒మప॑హత్యై . త్రిర్ని॒ధన॒ముపై॑తి . త్రయ॑ ఇ॒మే లో॒కాః .
 ఏ॒భ్య ఏ॒వ లో॒కేభ్యో॒ రక్షా॒గ్॒స్యప॑హంతి . పురు॑షః పురుషో ని॒ధన॒ముపై॑తి .
 పురు॑షః పురుషో॒ హి ర॑క్ష॒స్వీ . రక్ష॑సా॒మప॑హత్యై .. 0. 5. 9. 86..

87 యత్పృ॑థి॒వ్యాము॑ద్వా॒సయే᳚త్ . పృ॒థి॒వీꣳ శు॒చాఽర్ప॑యేత్ . యద॒ప్సు . అ॒పః
 శు॒చాఽర్ప॑యేత్ . యదోష॑ధీషు . ఓష॑ధీః శు॒చాఽర్ప॑యేత్ . యద్వన॒స్పతి॑షు .
 వన॒స్పతీం᳚ఛు॒చాఽర్ప॑యేత్ . హిర॑ణ్యం ని॒ధాయోద్వా॑సయతి . అ॒మృతం॒ వై హిర॑ణ్యం
 .. 0. 5. 9. 87..

88 అ॒మృత॑ ఏ॒వైనం॒ ప్రతి॑ష్ఠాపయతి . వ॒ల్గుర॑సి శం॒యుధా॑యా॒ ఇతి॒
 త్రిః ప॑రిషిం॒చన్పర్యే॑తి . త్రి॒వృద్వా అ॒గ్నిః . యావా॑నే॒వాగ్నిః . తస్య॒
 శుచꣳ॑ శమయతి . త్రిః పునః॒ పర్యే॑తి . షట్థ సంప॑ద్యంతే . షడ్వా ఋ॒తవః॑
 . ఋ॒తుభి॑రే॒వాస్య॒ శుచꣳ॑ శమయతి . చతు॑స్స్రక్తి॒ర్నాభి॑రృ॒తస్యేత్యా॑హ
 .. 0. 5. 9. 88..

89 ఇ॒యం వా ఋ॒తం . తస్యా॑ ఏ॒ష ఏ॒వ నాభిః॑ . యత్ప్ర॑వ॒ర్గ్యః॑ . తస్మా॑దే॒వమా॑హ
 . సదో॑ వి॒శ్వాయు॒రిత్యా॑హ . సదో॒ హీయం . అప॒ ద్వేషో॒ అప॒ హ్వర॒ ఇత్యా॑హ॒
 భ్రాతృ॑వ్యాపనుత్యై . ఘర్మై॒తత్తేఽన్న॑మే॒తత్పురీ॑ష॒మితి॑ ద॒ధ్నా మ॑ధుమి॒శ్రేణ॑
 పూరయతి . ఊర్గ్వా అ॒న్నాద్యం॒ దధి॑ . ఊ॒ర్జైవైన॑మ॒న్నాద్యే॑న॒ సమ॑ర్ధయతి .. 0. 5. 9. 89..

90 అన॑శనాయుకో భవతి . య ఏ॒వం వేద॑ . రంతి॒ర్నామా॑సి ది॒వ్యో గం॑ధ॒ర్వ
 ఇత్యా॑హ . రూ॒పమే॒వాస్యై॒తన్మ॑హి॒మాన॒ꣳ॒ రంతిం॑ బం॒ధుతాం॒ వ్యాచ॑ష్టే
 . సమ॒హమాయు॑షా॒ సం ప్రా॒ణేనేత్యా॑హ . ఆ॒శిష॑మే॒వైతామాశా᳚స్తే . వ్య॑సౌ
 యో᳚ఽస్మాంద్వేష్టి॒ యం చ॑ వ॒యం ద్వి॒ష్మ ఇత్యా॑హ . అ॒భి॒చా॒ర ఏ॒వాస్యై॒షః .
 అచి॑క్రద॒ద్వృషా॒ హరి॒రిత్యా॑హ . వృషా॒ హ్యే॑షః .. 0. 5. 9. 90..

91 వృషా॒ హరిః॑ . మ॒హాన్మి॒త్రో న ద॑ర్శ॒త ఇత్యా॑హ . స్తౌత్యే॒వైన॑మే॒తత్ .
 చిద॑సి సము॒ద్రయో॑ని॒రిత్యా॑హ . స్వామే॒వైనం॒ యోనిం॑ గమయతి . నమ॑స్తే అస్తు॒ మా మా॑
 హిꣳసీ॒రిత్యా॒హాహిꣳ॑సాయై . వి॒శ్వావ॑సుꣳ సోమగంధ॒ర్వమిత్యా॑హ . యదే॒వాస్య॑
 క్రి॒యమా॑ణస్యాంత॒ర్యంతి॑ . తదే॒వాస్యై॒తేనాప్యా॑యయతి . వి॒శ్వావ॑సుర॒భి తన్నో॑
 గృణా॒త్విత్యా॑హ .. 0. 5. 9. 91..

92 పూర్వ॑మే॒వోది॒తం . ఉత్త॑రేణా॒భిగృ॑ణాతి . ధియో॑ హిన్వా॒నో ధియ॒ ఇన్నో॑
 అవ్యా॒దిత్యా॑హ . ఋ॒తూనే॒వాస్మై॑ కల్పయతి . ప్రాసాం᳚ గంధ॒ర్వో అ॒మృతా॑ని
 వోచ॒దిత్యా॑హ . ప్రా॒ణా వా అ॒మృతాః᳚ . ప్రా॒ణానే॒వాస్మై॑ కల్పయతి . ఏ॒తత్త్వం దే॑వ
 ఘర్మ దే॒వో దే॒వానుపా॑గా॒ ఇత్యా॑హ . దే॒వో హ్యే॑ష సందే॒వాను॒పైతి॑ . ఇ॒దమ॒హం
 మ॑ను॒ష్యో॑ మను॒ష్యా॑నిత్యా॑హ .. 0. 5. 9. 92..

93 మ॒ను॒ష్యో॑ హి . ఏ॒ష సన్మ॑ను॒ష్యా॑ను॒పైతి॑ . ఈ॒శ్వ॒రో వై
 ప్ర॑వ॒ర్గ్య॑ముద్వా॒సయన్న్॑ . ప్ర॒జాం ప॒శూంథ్సో॑మపీ॒థమ॑నూ॒ద్వాసః॒
 సోమ॑పీ॒థాను॒మేహి॑ . స॒హ ప్ర॒జయా॑ స॒హ రా॒యస్పోషే॒ణేత్యా॑హ . ప్ర॒జామే॒వ
 ప॒శూంథ్సో॑మపీ॒థమా॒త్మంధ॑త్తే . సు॒మి॒త్రా న॒ ఆప॒ ఓష॑ధయః సం॒త్విత్యా॑హ
 . ఆ॒శిష॑మే॒వైతామాశా᳚స్తే . దు॒ర్మి॒త్రాస్తస్మై॑ భూయాసు॒ఱ్యో᳚ఽస్మాంద్వేష్టి॒
 యం చ॑ వ॒యం ద్వి॒ష్మ ఇత్యా॑హ . అ॒భి॒చా॒ర ఏ॒వాస్యై॒షః . ప్ర వా
 ఏ॒షో᳚ఽస్మాల్లో॒కాచ్చ్య॑వతే . యః ప్ర॑వ॒ర్గ్య॑ముద్వా॒సయ॑తి . ఉదు॒ త్యం చి॒త్రమితి॑
 సౌ॒రీభ్యా॑మృ॒గ్భ్యాం పున॒రేత్య॒ గార్హ॑పత్యే జుహోతి . అ॒యం వై లో॒కో గార్హ॑పత్యః
 . అ॒స్మిన్నే॒వ లో॒కే ప్రతి॑తిష్ఠతి . అ॒సౌ ఖలు॒ వా ఆ॑ది॒త్యస్సు॑వ॒ర్గో లో॒కః .
 యథ్సౌ॒రీ భవ॑తః . తేనై॒వ సు॑వ॒ర్గాల్లో॒కాన్నైతి॑ .. 0. 5. 9. 93.. బ్రహ్మ॑ణస్త్వా
 పర॒స్పాయా॒ ఇత్యా॑హ దధాత్య॒న్విత్య॑ రక్ష॒స్వీ రక్ష॑సా॒మప॑హత్యై॒ వై
 హిర॑ణ్యమాహార్ధయతి॒ హ్యే॑ష గృ॑ణా॒త్విత్యా॑హ మను॒ష్యా॑నిత్యా॑హాస్యై॒షో᳚ఽష్టౌ
 చ॑ .. 9..

94 ప్ర॒జాప॑తిం॒ వై దే॒వాః శు॒క్రం పయో॑ఽదుహ్రన్న్ . తదే᳚భ్యో॒ న వ్య॑భవత్ .
 తద॒గ్నిర్వ్య॑కరోత్ . తాని॒ శుక్రి॑యాణి॒ సామా᳚న్యభవన్న్ . తేషాం॒ యో రసో॒ఽత్యక్ష॑రత్ .
 తాని॑ శుక్రయ॒జూగ్ష్య॑భవన్ . శుక్రి॑యాణాం॒ వా ఏ॒తాని॒ శుక్రి॑యాణి . సా॒మ॒ప॒య॒సం
 వా ఏ॒తయో॑ర॒న్యత్ . దే॒వానా॑మ॒న్యత్పయః॑ . యద్గోః పయః॑ .. 0. 5. 10. 94..

95 తథ్సామ్నః॒ పయః॑ . యద॒జాయై॒ పయః॑ . తద్దే॒వానాం॒ పయః॑
 . తస్మా॒ద్యత్రై॒తైర్యజు॑ర్భి॒శ్చరం॑తి . తత్పయ॑సా చరంతి .
 ప్ర॒జాప॑తిమే॒వ తద్దే॒వాన్పయ॑సా॒ఽన్నాద్యే॑న॒ సమ॑ర్ధయంతి . ఏ॒ష హ॒ త్వై
 సా॒క్షాత్ప్ర॑వ॒ర్గ్యం॑ భక్షయతి . యస్యై॒వం వి॒దుషః॑ ప్రవ॒ర్గ్యః॑ ప్రవృ॒జ్యతే᳚
 . ఉ॒త్త॒ర॒వే॒ద్యాముద్వా॑సయే॒త్తేజ॑స్కామస్య . తేజో॒ వా ఉ॑త్తరవే॒దిః .. 0. 5. 10. 95..

96 తేజః॑ ప్రవ॒ర్గ్యః॑ . తేజ॑సై॒వ తేజ॒స్సమ॑ర్ధయతి .
 ఉ॒త్త॒ర॒వే॒ద్యాముద్వా॑సయే॒దన్న॑కామస్య . శిరో॒ వా ఏ॒తద్య॒జ్ఞస్య॑
 . యత్ప్ర॑వ॒ర్గ్యః॑ . ముఖ॑ముత్తరవే॒దిః . శీ॒ర్॒ష్ణైవ ముఖ॒ꣳ॒
 సంద॑ధాత్య॒న్నాద్యా॑య . అ॒న్నా॒ద ఏ॒వ భ॑వతి . యత్ర॒ ఖలు॒ వా ఏ॒తముద్వా॑సితం॒
 వయాꣳ॑సి ప॒ర్యాస॑తే . పరి॒ వై తాꣳ సమాం᳚ ప్ర॒జా వయాగ్॑స్యాసతే .. 0. 5. 10. 96..

97 తస్మా॑దుత్తరవే॒ద్యామే॒వోద్వా॑సయేత్ . ప్ర॒జానాం᳚ గోపీ॒థాయ॑ . పు॒రో వా॑
 ప॒శ్చాద్వోద్వా॑సయేత్ . పు॒రస్తా॒ద్వా ఏ॒తజ్జ్యోతి॒రుదే॑తి . తత్ప॒శ్చాన్నిమ్రో॑చతి
 . స్వామే॒వైనం॒ యోని॒మనూద్వా॑సయతి . అ॒పాం మధ్య॒ ఉద్వా॑సయేత్ . అ॒పాం వా
 ఏ॒తన్మధ్యా॒జ్జ్యోతి॑రజాయత . జ్యోతిః॑ ప్రవ॒ర్గ్యః॑ . స్వ ఏ॒వైనం॒ యోనౌ॒
 ప్రతి॑ష్ఠాపయతి .. 0. 5. 10. 97..

98 యం ద్వి॒ష్యాత్ . యత్ర॒ స స్యాత్ . తస్యాం᳚ ది॒శ్యుద్వా॑సయేత్ .
 ఏ॒ష వా అ॒గ్నిర్వై᳚శ్వాన॒రః . యత్ప్ర॑వ॒ర్గ్యః॑ . అ॒గ్నినై॒వైనం॑
 వైశ్వాన॒రేణా॒భిప్రవ॑ర్తయతి . ఔదుం॑బర్యా॒ꣳ॒ శాఖా॑యా॒ముద్వా॑సయేత్ . ఊర్గ్వా
 ఉ॑దుం॒బరః॑ . అన్నం॑ ప్రా॒ణః . శుగ్ఘ॒ర్మః .. 0. 5. 10. 98..

99 ఇ॒దమ॒హమ॒ముష్యా॑ముష్యాయ॒ణస్య॑ శు॒చా ప్రా॒ణమపి॑ దహా॒మీత్యా॑హ
 . శు॒చైవాస్య॑ ప్రా॒ణమపి॑ దహతి . తా॒జగార్తి॒మార్చ్ఛ॑తి . యత్ర॑
 ద॒ర్భా ఉ॑ప॒దీక॑సంతతా॒స్స్యుః . తదుద్వా॑సయే॒ద్వృష్టి॑కామస్య . ఏ॒తా వా
 అ॒పామ॑నూ॒జ్ఝావ॑ఱ్యో॒ నామ॑ . యద్ద॒ర్భాః . అ॒సౌ ఖలు॒ వా ఆ॑ది॒త్య ఇ॒తో
 వృష్టి॒ముదీ॑రయతి . అ॒సావే॒వాస్మా॑ ఆది॒త్యో వృష్టిం॒ నియ॑చ్ఛతి . తా ఆపో॒
 నియ॑తా॒ ధన్వ॑నా యంతి .. 0. 5. 10. 99.. గోః పయ॑ ఉత్తరవే॒దిరా॑సతే స్థాపయతి
 ఘ॒ర్మో యం॑తి .. 10..

100 ప్ర॒జాప॑తిస్సంభ్రి॒యమా॑ణః . సం॒రాట్థ్ సంభృ॑తః . ఘ॒ర్మః ప్రవృ॑క్తః .
 మ॒హా॒వీ॒ర ఉద్వా॑సితః . అ॒సౌ ఖలు॒ వావైష ఆ॑ది॒త్యః . యత్ప్ర॑వ॒ర్గ్యః॑ . స
 ఏ॒తాని॒ నామా᳚న్యకురుత . య ఏ॒వం వేద॑ . వి॒దురే॑నం॒ నామ్నా᳚ . బ్ర॒హ్మ॒వా॒దినో॑
 వదంతి .. 0. 5. 11. 100..

101 యో వై వసీ॑యాꣳసం యథానా॒మము॑ప॒చర॑తి . పుణ్యా᳚ర్తిం॒ వై స తస్మై॑
 కామయతే . పుణ్యా᳚ర్తిమస్మై కామయంతే . య ఏ॒వం వేద॑ . తస్మా॑దే॒వం వి॒ద్వాన్ . ఘ॒ర్మ
 ఇతి॒ దివాఽఽచ॑క్షీత . స॒మ్రాడితి॒ నక్తం᳚ . ఏ॒తే వా ఏ॒తస్య॑ ప్రి॒యే త॒నువౌ᳚
 . ఏ॒తే అ॑స్య ప్రి॒యే నామ॑నీ . ప్రి॒యయై॒వైనం॑ త॒నువా᳚ .. 0. 5. 11. 101..

102 ప్రి॒యేణ॒ నామ్నా॒ సమ॑ర్ధయతి . కీ॒ర్తిర॑స్య॒ పూర్వా గ॑చ్ఛతి జ॒నతా॑మాయ॒తః
 . గా॒య॒త్రీ దే॒వేభ్యోఽపా᳚క్రామత్ . తాం దే॒వాః ప్ర॑వ॒ర్గ్యే॑ణై॒వాను॒ వ్య॑భవన్న్ .
 ప్ర॒వ॒ర్గ్యే॑ణాప్నువన్ . యచ్చ॑తుర్విꣳశతిః॒ కృత్వః॑ ప్రవ॒ర్గ్యం॑ ప్రవృ॒ణక్తి॑
 . గా॒య॒త్రీమే॒వ తదను॒ విభ॑వతి . గా॒య॒త్రీమా᳚ప్నోతి . పూర్వా᳚ఽస్య॒ జనం॑
 య॒తః కీ॒ర్తిర్గ॑చ్ఛతి . వై॒శ్వ॒దే॒వః సꣳస॑న్నః .. 0. 5. 11. 102..

103 వస॑వః॒ ప్రవృ॑క్తః . సోమో॑ఽభికీ॒ర్యమా॑ణః . ఆ॒శ్వి॒నః పయ॑స్యానీ॒యమా॑నే .
 మా॒రు॒తః క్వథన్న్॑ . పౌ॒ష్ణ ఉదం॑తః . సా॒ర॒స్వ॒తో వి॒ష్యంద॑మానః . మై॒త్రః
 శరో॑ గృహీ॒తః . తేజ॒ ఉద్య॑తో వా॒యుః . హ్రి॒యమా॑ణః ప్ర॒జాప॑తిః . హూ॒యమా॑నో॒
 వాగ్ఘు॒తః .. 0. 5. 11. 103..

104 అ॒సౌ ఖలు॒ వావైష ఆ॑ది॒త్యః . యత్ప్ర॑వ॒ర్గ్యః॑ . స ఏ॒తాని॒
 నామా᳚న్యకురుత . య ఏ॒వం వేద॑ . వి॒దురే॑నం॒ నామ్నా᳚ . బ్ర॒హ్మ॒వా॒దినో॑ వదంతి .
 యన్మృ॒న్మయ॒మాహు॑తిం॒ నాశ్ను॒తేఽథ॑ . కస్మా॑దే॒షో᳚ఽశ్నుత॒ ఇతి॑ . వాగే॒ష
 ఇతి॑ బ్రూయాత్ . వా॒చ్యే॑వ వాచం॑ దధాతి .. 0. 5. 11. 104..

105 తస్మా॑దశ్నుతే . ప్ర॒జాప॑తి॒ర్వా ఏ॒ష ద్వా॑దశ॒ధా విహి॑తః . యత్ప్ర॑వ॒ర్గ్యః॑ .
 యత్ప్రాగ॑వకా॒శేభ్యః॑ . తేన॑ ప్ర॒జా అ॑సృజత . అ॒వ॒కా॒శైర్దే॑వాసు॒రాన॑సృజత
 . యదూ॒ర్ధ్వమ॑వకా॒శేభ్యః॑ . తేనాన్న॑మసృజత . అన్నం॑ ప్ర॒జాప॑తిః .
 ప్ర॒జాప॑తి॒ర్వావైషః .. 0. 5. 11. 105.. వ॒దం॒తి॒ త॒నువా॒ సꣳస॑న్నో
 హూ॒యమా॑నో॒ వాగ్ఘు॒తో ద॑ధాత్యే॒షః .. 11..

106 స॒వి॒తా భూ॒త్వా ప్ర॑థ॒మేఽహ॒న్ప్రవృ॑జ్యతే . తేన॒ కామాꣳ॑
 ఏతి . యద్ద్వి॒తీయేఽహ॑న్ప్రవృ॒జ్యతే᳚ . అ॒గ్నిర్భూ॒త్వా దే॒వానే॑తి
 . యత్తృ॒తీయేఽహ॑న్ప్రవృ॒జ్యతే᳚ . వా॒యుర్భూ॒త్వా ప్రా॒ణానే॑తి .
 యచ్చ॑తు॒ర్థేఽహ॑న్ప్రవృ॒జ్యతే᳚ . ఆ॒ది॒త్యో భూ॒త్వా ర॒శ్మీనే॑తి .
 యత్పం॑చ॒మేఽహ॑న్ప్రవృ॒జ్యతే᳚ . చం॒ద్రమా॑ భూ॒త్వా నక్ష॑త్రాణ్యేతి .. 0. 5. 12. 106..

107 యత్ష॒ష్ఠేఽహ॑న్ప్రవృ॒జ్యతే᳚ . ఋ॒తుర్భూ॒త్వా సం॑వథ్స॒రమే॑తి
 . యథ్స॑ప్త॒మేఽహ॑న్ప్రవృ॒జ్యతే᳚ . ధా॒తా భూ॒త్వా శక్వ॑రీమేతి .
 యద॑ష్ట॒మేఽహ॑న్ప్రవృ॒జ్యతే᳚ . బృహ॒స్పతి॑ర్భూ॒త్వా గా॑య॒త్రీమే॑తి .
 యన్న॑వ॒మేఽహ॑న్ప్రవృ॒జ్యతే᳚ . మి॒త్రో భూ॒త్వా త్రి॒వృత॑ ఇ॒మాన్ లో॒కానే॑తి .
 యద్ద॑శ॒మేఽహ॑న్ప్రవృ॒జ్యతే᳚ . వరు॑ణో భూ॒త్వా వి॒రాజ॑మేతి .. 0. 5. 12. 107..

108 యదే॑కాద॒శేఽహ॑న్ప్రవృ॒జ్యతే᳚ . ఇంద్రో॑ భూ॒త్వా త్రి॒ష్టుభ॑మేతి
 . యద్ద్వా॑ద॒శేఽహ॑న్ప్రవృ॒జ్యతే᳚ . సోమో॑ భూ॒త్వా సు॒త్యామే॑తి .
 యత్పు॒రస్తా॑దుప॒సదాం᳚ ప్రవృ॒జ్యతే᳚ . తస్మా॑ది॒తః పరా॑ఙ॒మూం ల్లో॒కాగ్స్తప॑న్నేతి
 . యదు॒పరి॑ష్టాదుప॒సదాం᳚ ప్రవృ॒జ్యతే᳚ . తస్మా॑ద॒ముతో॒ఽర్వాఙి॒మాం
 ల్లో॒కాగ్స్తప॑న్నేతి . య ఏ॒వం వేద॑ . ఐవ త॑పతి .. 0. 5. 12. 108.. నక్ష॑త్రాణ్యేతి
 వి॒రాజ॑మేతి తపతి .. 12.. దే॒వా వై స॒త్రꣳ సా॑వి॒త్రం పరి॑శ్రితే॒
 బ్రహ్మ॒న్ప్రచ॑రిష్యామో॒ఽగ్నిష్ట్వా॒ శిరో᳚ గ్రీ॒వా దే॒వస్య॑ రశ॒నాం విశ్వా॒ ఆశా॒
 ఘర్మ॒ యా తే᳚ ప్ర॒జాప॑తిꣳ శు॒క్రం ప్ర॒జాప॑తిస్సంభ్రి॒యమా॑ణస్సవి॒తా భూ॒త్వా
 ద్వాద॑శ .. 12.. దే॒వా వై స॒త్రꣳ స ఖ॑ది॒రః పరి॑శ్రితేఽభిపూ॒ర్వమథో॒
 రక్ష॑సాం॒ గ్రైష్మా॑వే॒వాస్మై॒ బ్రహ్మ॒ వై దే॒వానా॒మశ్వి॑నా ఘ॒ర్మం పా॑తం
 ప్రా॒ణో వై వృషా॒ హరి॒ఱ్యో వై వసీ॑యాꣳసం యథానా॒మమ॒ష్టోత్త॑రశ॒తం ..

 108.. దే॒వా వై స॒త్రమైవ త॑పతి ..

0 శం న॒స్తన్నో॒ మా హా॑సీత్ . ఓం శాంతిః॒ శాంతిః॒ శాంతిః॑ ..

ఆరణ్యకే షష్ఠః ప్రశ్నః 6 

0 సం త్వా॑ సించామి॒ యజు॑షా ప్ర॒జామాయు॒ర్ధనం॑ చ .. ఓం శాంతిః॒ శాంతిః॒
 శాంతిః॑ ..

1 ప॒రే॒యు॒వాꣳసం॑ ప్ర॒వతో॑ మ॒హీరను॑ బ॒హుభ్యః॒ పంథా॑మనపస్పశా॒నం
 . వై॒వ॒స్వ॒తꣳ సం॒గమ॑నం॒ జనా॑నాం య॒మꣳ రాజా॑నꣳ హ॒విషా॑
 దువస్యత . ఇ॒దం త్వా॒ వస్త్రం॑ ప్రథ॒మం న్వాగ॒న్నపై॒తదూ॑హ॒ యది॒హాబి॑భః
 పు॒రా . ఇ॒ష్టా॒పూ॒ర్తమను॒సంప॑శ్య॒ దక్షి॑ణాం॒ యథా॑ తే ద॒త్తం బ॑హు॒ధా వి
 బం॑ధుషు . ఇ॒మౌ యు॑నజ్మి తే వ॒హ్నీ అసు॑నీథాయ వో॒ఢవే᳚ . యాభ్యాం᳚ య॒మస్య॒
 సాద॑నꣳ సు॒కృతాం॒ చాపి॑ గచ్ఛతాత్ . పూ॒షా త్వే॒తశ్చ్యా॑వయతు॒
 ప్రవి॒ద్వానన॑ష్టపశు॒ర్భువ॑నస్య గో॒పాః . స త్వై॒తేభ్యః॒ పరి॑దదాత్
 పి॒తృభ్యో॒ఽగ్నిర్దే॒వేభ్యః॑ సువి॒దత్రే᳚భ్యః . పూ॒షేమా ఆశా॒ అను॑వేద॒ సర్వా॒స్సో
 అ॒స్మాꣳ అభ॑యతమేన నేషత్ . స్వ॒స్తి॒దా అఘృ॑ణి॒స్సర్వ॑వీ॒రోఽప్ర॑యుచ్ఛన్పు॒ర
 ఏ॑తు॒ ప్రవి॒ద్వాన్ .. 0. 6. 1. 1..

2 ఆయు॑ర్వి॒శ్వాయుః॒ పరి॑పాసతి త్వా పూ॒షా త్వా॑ పాతు॒ ప్రప॑థే పు॒రస్తా᳚త్ .
 యత్రాస॑తే సు॒కృతో॒ యత్ర॒ తే య॒యుస్తత్ర॑ త్వా దే॒వస్స॑వి॒తా ద॑ధాతు .
 భువ॑నస్య పత ఇ॒దꣳ హ॒విః . అ॒గ్నయే॑ రయి॒మతే॒ స్వాహా᳚ . పురు॑షస్య
 సయావ॒ర్యపేద॒ఘాని॑ మృజ్మహే . యథా॑ నో॒ అత్ర॒ నాప॑రః పు॒రా జ॒రస॒ ఆయ॑తి .
 పురు॑షస్య సయావరి॒ వి తే᳚ ప్రా॒ణమ॑సిస్రసం . శరీ॑రేణ మ॒హీమిహి॑ స్వ॒ధయేహి॑
 పి॒తౄనుప॑ ప్ర॒జయా॒ఽస్మాని॒హావ॑హ . మైవం॑ మా॒గ్॒స్తా ప్రి॑యే॒ఽహం దే॒వీ స॒తీ
 పి॑తృలో॒కం యదైషి॑ . వి॒శ్వవా॑రా॒ నభ॑సా॒ సంవ్య॑యంత్యు॒భౌ నో॑ లో॒కౌ
 పయ॑సా॒ఽభ్యావ॑వృథ్స్వ .. 0. 6. 1. 2..

3 ఇ॒యం నారీ॑ పతిలో॒కం వృ॑ణా॒నా నిప॑ద్యత॒ ఉప॑ త్వా మర్త్య॒ ప్రేతం᳚
 . విశ్వం॑ పురా॒ణమను॑పా॒లయం॑తీ॒ తస్యై᳚ ప్ర॒జాం ద్రవి॑ణం చే॒హ
 ధే॑హి . ఉదీ᳚ర్ష్వ నార్య॒భి జీ॑వలో॒కమి॒తాసు॑మే॒తముప॑శేష॒ ఏహి॑ .
 హ॒స్త॒గ్రా॒భస్య॑ దిధి॒షోస్త్వమే॒తత్పత్యు॑ర్జని॒త్వమ॒భి సంబ॑భూవ .
 సు॒వర్ణ॒ꣳ॒ హస్తా॑దా॒దదా॑నా మృ॒తస్య॑ శ్రి॒యై బ్రహ్మ॑ణే॒ తేజ॑సే॒
 బలా॑య . అత్రై॒వ త్వమి॒హ వ॒యꣳసు॒శేవా॒ విశ్వా॒స్స్పృధో॑ అ॒భిమా॑తీర్జయేమ .
 ధను॒ర్॒హస్తా॑దా॒దదా॑నా మృ॒తస్య॑ శ్రి॒యై క్ష॒త్రాయౌజ॑సే॒ బలా॑య . అత్రై॒వ
 త్వమి॒హ వ॒యꣳ సు॒శేవా॒ విశ్వా॒స్స్పృధో॑ అ॒భిమా॑తీర్జయేమ . మణి॒ꣳ॒
 హస్తా॑దా॒దదా॑నా మృ॒తస్య॑ శ్రి॒యై వి॒శే పుష్ట్యై॒ బలా॑య . అత్రై॒వ త్వమి॒హ
 వ॒యꣳ సు॒శేవా॒ విశ్వా॒స్స్పృధో॑ అ॒భిమా॑తీర్జయేమ .. 0. 6. 1. 3..

4 ఇ॒మమ॑గ్నే చమ॒సం మా విజీ᳚హ్వరః ప్రి॒యో దే॒వానా॑ము॒త సో॒మ్యానాం᳚ . ఏ॒ష
 యశ్చ॑మ॒సో దే॑వ॒పాన॒స్తస్మిం॑దే॒వా అ॒మృతా॑ మాదయంతాం . అ॒గ్నేర్వర్మ॒
 పరి॒ గోభి॑ర్వ్యయస్వ॒ సంప్రోర్ణు॑ష్వ॒ మేద॑సా॒ పీవ॑సా చ . నేత్త్వా॑
 ధృ॒ష్ణుర్హర॑సా॒ జర్హృ॑షాణో॒ దధ॑ద్విధ॒క్ష్యన్పర్యం॒ఖయా॑తై .
 మైన॑మగ్నే॒ విద॑హో॒ మాఽభిశో॑చో॒ మాఽస్య॒ త్వచం॑ చిక్షిపో॒ మా శరీ॑రం
 . య॒దా శృ॒తం క॒రవో॑ జాతవే॒దోఽథే॑మేనం॒ ప్రహి॑ణుతాత్పి॒తృభ్యః॑ .
 శృ॒తం య॒దాఽక॒రసి॑ జాతవే॒దోఽథే॑మేనం॒ పరి॑దత్తాత్పి॒తృభ్యః॑ .
 య॒దా గచ్ఛా॒త్యసు॑నీతిమే॒తామథా॑ దే॒వానాం᳚ వశ॒నీర్భ॑వాతి . సూర్యం॑ తే॒
 చక్షు॑ర్గచ్ఛతు॒ వాత॑మా॒త్మా ద్యాం చ॒ గచ్ఛ॑ పృథి॒వీం చ॒ ధర్మ॑ణా .
 అ॒పో వా॑ గచ్ఛ॒ యది॒ తత్ర॑ తే హి॒తమోష॑ధీషు॒ ప్రతి॑తిష్ఠా॒ శరీ॑రైః .
 అ॒జోఽభా॒గస్తప॑సా॒ తం త॑పస్వ॒ తం తే॑ శో॒చిస్త॑పతు॒ తం తే॑ అ॒ర్చిః .
 యాస్తే॑ శి॒వాస్త॒నువో॑ జాతవేద॒స్తాభి॑ర్వహే॒మꣳ సు॒కృతాం॒ యత్ర॑ లో॒కాః .
 అ॒యం వై త్వమ॒స్మాదధి॒ త్వమే॒తద॒యం వై తద॑స్య॒ యోని॑రసి . వై॒శ్వా॒న॒రః
 పు॒త్రః పి॒త్రే లో॑క॒కృజ్జా॑తవేదో॒ వహే॑మꣳ సు॒కృతాం॒ యత్ర॑ లో॒కాః .. 0. 6. 1. 4.. వి॒ద్వాన॒భ్యావ॑వృథ్స్వా॒భిమా॑తీర్జయేమ॒ శరీ॑రైశ్చ॒త్వారి॑ చ .. 1..

5 య ఏ॒తస్య॑ ప॒థో గో॒ప్తార॒స్తేభ్య॒స్స్వాహా॒ య
 ఏ॒తస్య॑ ప॒థో ర॑క్షి॒తార॒స్తేభ్య॒స్స్వాహా॒ య ఏ॒తస్య॑
 ప॒థో॑ఽభిర॑క్షి॒తార॒స్తేభ్య॒స్స్వాహా᳚ఽఽఖ్యా॒త్రే స్వాహా॑ఽపాఖ్యా॒త్రే
 స్వాహా॑ఽభి॒లాల॑పతే॒ స్వాహా॑ఽప॒లాల॑పతే॒ స్వాహా॒ఽగ్నయే॑ కర్మ॒కృతే॒ స్వాహా॒
 యమత్ర॒ నాధీ॒మస్తస్మై॒ స్వాహా᳚ . యస్త॑ ఇ॒ధ్మం జ॒భర॑థ్సిష్విదా॒నో మూ॒ర్ధానం॑
 వాత॒ తప॑తే త్వా॒యా . దివో॒ విశ్వ॑స్మాథ్సీమఘాయ॒త ఉ॑రుష్యః . అ॒స్మాత్త్వమధి॑
 జా॒తో॑ఽసి॒ త్వద॒యం జా॑యతాం॒ పునః॑ . అ॒గ్నయే॑ వైశ్వాన॒రాయ॑ సువ॒ర్గాయ॑
 లో॒కాయ॒ స్వాహా᳚ .. 0. 6. 2. 5.. య ఏ॒తస్య॒ త్వత్పంచ॑ .. 2..

6 ప్ర కే॒తునా॑ బృహ॒తా భా᳚త్య॒గ్నిరా॒విర్విశ్వా॑ని వృష॒భో రో॑రవీతి
 . ది॒వశ్చి॒దంతా॒దుప॒ మాము॒దాన॑డ॒పాము॒పస్థే॑ మహి॒షో వ॑వర్ధ .
 ఇ॒దం త॒ ఏకం॑ ప॒ర ఊ॑ త॒ ఏకం॑ తృ॒తీయే॑న॒ జ్యోతి॑షా॒ సంవి॑శస్వ .
 సం॒వేశ॑నస్త॒నువై॒ చారు॑రేధి ప్రి॒యో దే॒వానాం᳚ పర॒మే స॒ధస్థే᳚ .
 నాకే॑ సుప॒ర్ణముప॒ యత్పతం॑తꣳ హృ॒దా వేనం॑తో అ॒భ్యచ॑క్షత త్వా .
 హిర॑ణ్యపక్షం॒ వరు॑ణస్య దూ॒తం య॒మస్య॒ యోనౌ॑ శకు॒నం భు॑ర॒ణ్యుం .
 అతి॑ద్రవ సారమే॒యౌ శ్వానౌ॑ చతుర॒క్షౌ శ॒బలౌ॑ సా॒ధునా॑ ప॒థా . అథా॑
 పి॒తౄంథ్సు॑వి॒దత్రా॒ꣳ॒ అపీ॑హి య॒మేన॒ యే స॑ధ॒మాదం॒ మదం॑తి . యౌ తే॒
 శ్వానౌ॑ యమ రక్షి॒తారౌ॑ చతుర॒క్షౌ ప॑థి॒రక్షీ॑ నృ॒చక్ష॑సా . తాభ్యాꣳ॑
 రాజ॒న్పరి॑దేహ్యేన2ꣳ స్వ॒స్తి చా᳚స్మా అనమీ॒వం చ॑ ధేహి .. 0. 6. 3. 6..

7 ఉ॒రు॒ణ॒సావ॑సు॒తృపా॑వులుంబ॒లౌ య॒మస్య॑ దూ॒తౌ చ॑రతో॒ఽవశా॒ꣳ॒అను॑
 . తావ॒స్మభ్యం॑ దృ॒శయే॒ సూర్యా॑య॒ పున॑ర్దత్తా॒వసు॑మ॒ద్యేహ భ॒ద్రం .
 సోమ॒ ఏకే᳚భ్యః పవతే ఘృ॒తమేక॒ ఉపా॑సతే . యేభ్యో॒ మధు॑ ప్ర॒ధావ॑తి॒
 తాగ్శ్చి॑దే॒వాపి॑ గచ్ఛతాత్ . యే యుధ్యం॑తే ప్ర॒ధనే॑షు॒ శూరా॑సో॒ యే
 త॑ను॒త్యజః॑ . యే వా॑ స॒హస్ర॑దక్షిణా॒స్తాగ్శ్చి॑దే॒వాపి॑ గచ్ఛతాత్ . తప॑సా॒ యే
 అ॑నాధృ॒ష్యాస్తప॑సా॒ యే సువ॑ర్గ॒తాః . తపో॒ యే చ॑క్రి॒రే మ॒హత్తాగ్శ్చి॑దే॒వాపి॑
 గచ్ఛతాత్ . అశ్మ॑న్వతీ రేవతీః॒ సꣳర॑భధ్వ॒ముత్తి॑ష్ఠత॒ ప్రత॑రతా సఖాయః .
 అత్రా॑ జహామ॒ యే అస॒న్నశే॑వాః శి॒వాన్, వ॒యమ॒భి వాజా॒నుత్త॑రేమ .. 0. 6. 3. 7..

8 యద్వై దే॒వస్య॑ సవి॒తుః ప॒విత్రꣳ॑ స॒హస్ర॑ధారం॒ విత॑తమం॒తరి॑క్షే
 . యేనాపు॑నా॒దింద్ర॒మనా᳚ర్త॒మార్త్యై॒ తేనా॒హం మాꣳస॒ర్వత॑నుం పునామి .
 యా రా॒ష్ట్రాత్ప॒న్నాదప॒యంతి॒ శాఖా॑ అ॒భిమృ॑తా నృ॒పతి॑మి॒చ్ఛమా॑నాః .
 ధా॒తుస్తాస్సర్వాః॒ పవ॑నేన పూ॒తాః ప్ర॒జయా॒ఽస్మాన్ర॒య్యా వర్చ॑సా॒ సꣳసృ॑జాథ
 . ఉద్వ॒యం తమ॑స॒స్పరి॒ పశ్యం॑తో॒ జ్యోతి॒రుత్త॑రం . దే॒వం దే॑వ॒త్రా
 సూర్య॒మగ॑న్మ॒ జ్యోతి॑రుత్త॒మం . ధా॒తా పు॑నాతు సవి॒తా పు॑నాతు . అ॒గ్నేస్తేజ॑సా॒
 సూర్య॑స్య॒ వర్చ॑సా .. 0. 6. 3. 8.. ధే॒హ్యుత్త॑రేమా॒ష్టౌ చ॑ .. 3..

9 యం తే॑ అ॒గ్నిమమం॑థామ వృష॒భాయే॑వ॒ పక్త॑వే . ఇ॒మం తꣳ శ॑మయామసి
 క్షీ॒రేణ॑ చోద॒కేన॑ చ . యం త్వమ॑గ్నే స॒మద॑హ॒స్త్వము॒ నిర్వా॑పయా॒ పునః॑
 . క్యాం॒బూరత్ర॑ జాయతాం పాకదూ॒ర్వావ్య॑ల్కశా . శీతి॑కే॒ శీతి॑కావతి॒ హ్లాదు॑కే॒
 హ్లాదు॑కావతి . మం॒డూ॒క్యా॑ సుసంగ॒మయే॒మ2ꣳ స్వ॑గ్నిꣳ శ॒మయ॑ . శం తే॑
 ధన్వ॒న్యా ఆపః॒ శము॑ తే సంత్వనూ॒క్యాః᳚ . శం తే॑ సము॒ద్రియా॒ ఆపః॒ శము॑ తే
 సంతు॒ వర్ష్యాః᳚ . శం తే॒ స్రవం॑తీస్త॒నువే॒ శము॑ తే సంతు॒ కూప్యాః᳚ . శం తే॑
 నీహా॒రో వ॑ర్షతు॒ శము॒ పృష్వాఽవ॑శీయతాం .. 0. 6. 4. 9..

10 అవ॑సృజ॒ పున॑రగ్నే పి॒తృభ్యో॒ యస్త॒ ఆహు॑త॒శ్చర॑తి స్వ॒ధాభిః॑
 . ఆయు॒ర్వసా॑న॒ ఉప॑యాతు॒ శేష॒ꣳ॒ సంగ॑చ్ఛతాం త॒నువా॑ జాతవేదః .
 సంగ॑చ్ఛస్వ పి॒తృభి॒స్స2ꣳ స్వ॒ధాభి॒స్సమి॑ష్టాపూ॒ర్తేన॑ పర॒మే వ్యో॑మన్న్
 . యత్ర॒ భూమ్యై॑ వృ॒ణసే॒ తత్ర॑ గచ్ఛ॒ తత్ర॑ త్వా దే॒వస్స॑వి॒తా ద॑ధాతు
 . యత్తే॑ కృ॒ష్ణః శ॑కు॒న ఆ॑తు॒తోద॑ పిపీ॒లః స॒ర్ప ఉ॒త వా॒ శ్వాప॑దః .
 అ॒గ్నిష్టద్విశ్వా॑దనృ॒ణం కృ॑ణోతు॒ సోమ॑శ్చ॒ యో బ్రా᳚హ్మ॒ణమా॑వి॒వేశ॑ .
 ఉత్తి॒ష్ఠాత॑స్త॒నువ॒ꣳ॒ సంభ॑రస్వ॒ మేహ గాత్ర॒మవ॑హా॒ మా శరీ॑రం .
 యత్ర॒ భూమ్యై॑ వృ॒ణసే॒ తత్ర॑ గచ్ఛ॒ తత్ర॑ త్వా దే॒వస్స॑వి॒తా ద॑ధాతు
 . ఇ॒దం త॒ ఏకం॑ ప॒ర ఊ॑ త॒ ఏకం॑ తృ॒తీయే॑న॒ జ్యోతి॑షా॒ సంవి॑శస్వ
 . సం॒వేశ॑నస్త॒నువై॒ చారు॑రేధి ప్రి॒యో దే॒వానాం᳚ పర॒మే స॒ధస్థే᳚
 . ఉత్తి॑ష్ఠ॒ ప్రేహి॒ ప్రద్ర॒వౌకః॑ కృణుష్వ పర॒మే వ్యో॑మన్ . య॒మేన॒ త్వం
 య॒మ్యా॑ సంవిదా॒నోత్త॒మం నాక॒మధి॑రోహే॒మం . అశ్మ॑న్వతీ రేవతీ॒ర్యద్వై దే॒వస్య॑
 సవి॒తుః ప॒విత్రం॒ యా రా॒ష్ట్రాత్ప॒న్నాదుద్వ॒యం తమ॑స॒స్పరి॑ ధా॒తా పు॑నాతు .
 అ॒స్మాత్త్వమధి॑జా॒తో᳚ఽస్య॒యం త్వదధి॑జాయతాం . అ॒గ్నయే॑ వైశ్వాన॒రాయ॑ సువ॒ర్గాయ॑
 లో॒కాయ॒ స్వాహా᳚ .. 0. 6. 4. 10.. అవ॑శీయతాꣳ స॒ధస్థే॒ పంచ॑ చ .. 4..

11 ఆయా॑తు దే॒వస్సు॒మనా॑భిరూ॒తిభి॑ర్య॒మో హ॑ వే॒హ ప్రయ॑తాభిర॒క్తా . ఆసీ॑దతాꣳ
 సుప్ర॒యతే॑ హ బ॒ర్॒హిష్యూర్జా॑య జా॒త్యై మమ॑ శత్రు॒హత్యై᳚ . య॒మే ఇ॑వ॒
 యత॑మానే॒ యదైతం॒ ప్ర వాం᳚ భర॒న్మాను॑షా దేవ॒యంతః॑ . ఆసీ॑దత॒గ్గ్॒ స్వము॑
 లో॒కం విదా॑నే స్వాస॒స్థే భ॑వత॒మింద॑వే నః . య॒మాయ॒ సోమꣳ॑సునుత య॒మాయ॑
 జుహుతా హ॒విః . య॒మꣳహ॑ య॒జ్ఞో గ॑చ్ఛత్య॒గ్నిదూ॑తో॒ అరం॑కృతః . య॒మాయ॑
 ఘృ॒తవ॑ద్ధ॒విర్జు॒హోత॒ ప్ర చ॑ తిష్ఠత . స నో॑ దే॒వేష్వాయ॑మద్దీ॒ర్ఘమాయుః॒
 ప్రజీ॒వసే᳚ . య॒మాయ॒ మధు॑మత్తమ॒ꣳ॒ రాజ్ఞే॑ హ॒వ్యం జు॑హోతన . ఇ॒దం నమ॒
 ఋషి॑భ్యః పూర్వ॒జేభ్యః॒ పూర్వే᳚భ్యః పథి॒కృద్భ్యః॑ .. 0. 6. 5. 11..

12 యోఽస్య॒ కౌష్ఠ్య॒ జగ॑తః॒ పార్థి॑వ॒స్యైక॑ ఇద్వ॒శీ . య॒మం
 భం॑గ్యశ్ర॒వో గా॑య॒ యో రాజా॑ఽనప॒రోధ్యః॑ . య॒మం గాయ॑ భంగ్య॒శ్రవో॒ యో
 రాజా॑ఽనప॒రోధ్యః॑ . యేనా॒పో న॒ద్యో॑ ధన్వా॑ని॒ యేన॒ ద్యౌః పృ॑థి॒వీ దృ॒ఢా
 . హి॒ర॒ణ్య॒క॒క్ష్యాంథ్సు॒ధురాన్॑ హిరణ్యా॒క్షాన॑యశ్శ॒ఫాన్ . అశ్వా॑న॒నశ్య॑తో
 దా॒నం॒ య॒మో రా॑జాఽభి॒తిష్ఠ॑తి . య॒మో దా॑ధార పృథి॒వీం య॒మో విశ్వ॑మి॒దం
 జగ॑త్ . య॒మాయ॒ సర్వ॒మిత్ర॑స్థే॒ యత్ప్రా॒ణద్వా॒యుర॑క్షి॒తం . యథా॒ పంచ॒
 యథా॒ షడ్య॒థా పంచ॑ద॒ర్ష॑యః . య॒మం యో వి॑ద్యా॒థ్స బ్రూ॑యాద్య॒థైక
 ఋషి॑ర్విజాన॒తే .. 0. 6. 5. 12..

13 త్రిక॑ద్రుకేభిః॒ పత॑తి॒ షడు॒ర్వీరేక॒మిద్బృ॒హత్ . గా॒య॒త్రీ
 త్రి॒ష్టుప్ఛందాꣳ॑సి॒ సర్వా॒ తా య॒మ ఆహి॑తా . అహ॑రహ॒ర్నయ॑మానో॒ గామశ్వం॒
 పురు॑షం॒ జగ॑త్ . వైవ॑స్వతో॒ న తృ॑ప్యతి॒ పంచ॑భి॒ర్మాన॑వైర్య॒మః .
 వైవ॑స్వతే॒ వివి॑చ్యంతే॒ యమే॒ రాజ॑ని తే జ॒నాః . యే చే॒హ స॒త్యేనేచ్ఛం॑తే॒
 య ఉ॒ చానృ॑తవాది॒నః . తే రా॑జన్ని॒హ వివి॑చ్యంతే॒ఽథా యం॑తి త్వా॒ముప॑
 . దే॒వాగ్శ్చ॒ యే న॑మ॒స్యంతి॒ బ్రాహ్మ॑ణాగ్శ్చాప॒చిత్య॑తి . యస్మి॑న్వృ॒క్షే
 సు॑పలా॒శే దే॒వైః సం॒పిబ॑తే య॒మః . అత్రా॑ నో వి॒శ్పతిః॑ పి॒తా పు॑రా॒ణా
 అను॑వేనతి .. 0. 6. 5. 13.. ప॒థి॒కృద్భ్యో॑ విజాన॒తేఽను॑వేనతి .. 5..

14 వై॒శ్వా॒న॒రే హ॒విరి॒దం జు॑హోమి సాహ॒స్రముథ్సꣳ॑ శ॒తధా॑రమే॒తం
 . తస్మి॑న్నే॒ష పి॒తరం॑ పితామ॒హం ప్రపి॑తామహం బిభర॒త్పిన్వ॑మానే .
 ద్ర॒ప్సశ్చ॑స్కంద పృథి॒వీమను॒ ద్యామి॒మం చ॒ యోని॒మను॒ యశ్చ॒ పూర్వః॑ .
 తృ॒తీయం॒ యోని॒మను॑ సం॒చరం॑తం ద్ర॒ప్సం జు॑హో॒మ్యను॑ స॒ప్త హోత్రాః᳚ .
 ఇ॒మꣳ స॑ము॒ద్రꣳ శ॒తధా॑ర॒ముథ్సం॑ వ్య॒చ్యమా॑నం॒ భువ॑నస్య॒
 మధ్యే᳚ . ఘృ॒తం దుహా॑నా॒మది॑తిం॒ జనా॒యాగ్నే॒ మా హిꣳ॑సీః పర॒మే వ్యో॑మన్న్
 . అపే॑త॒ వీత॒ వి చ॑ సర్ప॒తాతో॒ యేఽత్ర॒ స్థ పు॑రా॒ణా యే చ॒ నూత॑నాః .
 అహో॑భిర॒ద్భిర॒క్తుభి॒ర్వ్య॑క్తం య॒మో ద॑దాత్వవ॒సాన॑మస్మై . స॒వి॒తైతాని॒
 శరీ॑రాణి పృథి॒వ్యై మా॒తురు॒పస్థ॒ ఆద॑ధే . తేభి॑ర్యుజ్యంతామఘ్ని॒యాః .. 0. 6. 6. 14..

15 శు॒నం వా॒హాః శు॒నం నా॒రాః శు॒నం కృ॑షతు॒ లాంగ॑లం . శు॒నం వ॑ర॒త్రా
 బ॑ధ్యంతాꣳ శు॒నమష్ట్రా॒ముదిం॑గయ॒ శునా॑సీరా శు॒నమ॒స్మాసు॑ ధత్తం .
 శునా॑సీరావి॒మాం వాచం॒ యద్ది॒వి చ॑క్ర॒థుః పయః॑ . తేనే॒మాముప॑సించతం . సీతే॒
 వందా॑మహే త్వా॒ఽర్వాచీ॑ సుభగే భవ . యథా॑ నస్సు॒భగా స॑సి॒ యథా॑ నస్సు॒ఫలా
 స॑సి . స॒వి॒తైతాని॒ శరీ॑రాణి పృథి॒వ్యై మా॒తురు॒పస్థ॒ ఆద॑ధే . తేభి॑రదితే॒
 శంభ॑వ . విము॑చ్యధ్వమఘ్ని॒యా దే॑వ॒యానా॒ అతా॑రిష్మ॒ తమ॑సస్పా॒రమ॒స్య .
 జ్యోతి॑రాపామ॒ సువ॑రగన్మ .. 0. 6. 6. 15..

16 ప్ర వాతా॒ వాంతి॑ ప॒తయం॑తి వి॒ద్యుత॒ ఉదోష॑ధీర్జిహతే॒ పిన్వ॑తే॒ సువః॑ . ఇరా॒
 విశ్వ॑స్మై॒ భువ॑నాయ జాయతే॒ యత్ప॒ర్జన్యః॑ పృథి॒వీꣳ రేత॒సాఽవ॑తి . యథా॑
 య॒మాయ॑ హా॒ర్మ్యమవ॑ప॒న్పంచ॑ మాన॒వాః . ఏ॒వం వ॑పామి హా॒ర్మ్యం యథాఽసా॑మ
 జీవలో॒కే భూర॑యః . చిత॑స్స్థ పరి॒చిత॑ ఊర్ధ్వ॒చితః॑ శ్రయధ్వం పి॒తరో॑
 దే॒వతా᳚ . ప్ర॒జాప॑తిర్వస్సాదయతు॒ తయా॑ దే॒వత॑యా . ఆప్యా॑యస్వ॒ సం తే᳚ .. 0. 6. 6. 16.. అ॒ఘ్ని॒యా అ॑గన్మ స॒ప్త చ॑ .. 6..

17 ఉత్తే॑ తభ్నోమి పృథి॒వీం త్వత్పరీ॒మం లో॒కం ని॒దధ॒న్మో అ॒హꣳరి॑షం .
 ఏ॒తాగ్ స్థూణాం᳚ పి॒తరో॑ ధారయంతు॒ తేఽత్రా॑ య॒మః సాద॑నాత్తే మినోతు . ఉప॑సర్ప
 మా॒తరం॒ భూమి॑మే॒తాము॑రు॒వ్యచ॑సం పృథి॒వీꣳ సు॒శేవాం᳚ . ఊర్ణ॑మ్రదా
 యువ॒తిర్దక్షి॑ణావత్యే॒షా త్వా॑ పాతు॒ నిరృ॑త్యా ఉ॒పస్థే᳚ . ఉచ్ఛ్మం॑చస్వ
 పృథివి॒ మా విబా॑ధిథాః సూపాయ॒నాఽస్మై॑ భవ సూపవంచ॒నా . మా॒తా పు॒త్రం
 యథా॑ సి॒చాఽభ్యే॑నం భూమి వృణు . ఉ॒చ్ఛ్మంచ॑మానా పృథి॒వీ హి తిష్ఠ॑సి
 స॒హస్రం॒ మిత॒ ఉప॒ హి శ్రయం॑తాం . తే గృ॒హాసో॑ మధు॒శ్చుతో॒ విశ్వాహా᳚ఽస్మై
 శర॒ణాస్సం॒త్వత్ర॑ . ఏణీ᳚ర్ధా॒నా హరి॑ణీ॒రర్జు॑నీస్సంతు ధే॒నవః॑ . తిల॑వథ్సా॒
 ఊర్జ॑మస్మై॒ దుహా॑నా॒ విశ్వాహా॑ సం॒త్వన॑పస్ఫురంతీః .. 0. 6. 7. 17..

18 ఏ॒షా తే॑ యమ॒సాద॑నే స్వ॒ధా నిధీ॑యతే గృ॒హే . అక్షి॑తి॒ర్నామ॑ తే అసౌ .
 ఇ॒దం పి॒తృభ్యః॒ ప్రభ॑రేమ బ॒ర్॒హిర్దే॒వేభ్యో॒ జీవం॑త॒ ఉత్త॑రం భరేమ
 . తత్త్వ॑మారో॒హాసో॒ మేధ్యో॒ భవం॑ య॒మేన॒ త్వం య॒మ్యా॑ సంవిదా॒నః . మా
 త్వా॑ వృ॒క్షౌ సంబా॑ధిష్టాం॒ మా మా॒తా పృ॑థివి॒ త్వం . పి॒తౄన్ హ్యత్ర॒
 గచ్ఛా॒స్యేధా॑సం యమ॒రాజ్యే᳚ . మా త్వా॑ వృ॒క్షౌ సంబా॑ధేథాం॒ మా మా॒తా
 పృ॑థి॒వీ మ॒హీ . వై॒వ॒స్వ॒తꣳ హి గచ్ఛా॑సి యమ॒రాజ్యే॒ విరా॑జసి .
 న॒ళం ప్ల॒వమారో॑హై॒తం న॒ళేన॑ ప॒థోఽన్వి॑హి . స త్వం॑ న॒ళప్ల॑వో భూ॒త్వా॒
 సంత॑ర॒ ప్రత॒రోత్త॑ర .. 0. 6. 7. 18..

19 స॒వి॒తైతాని॒ శరీ॑రాణి పృథి॒వ్యై మా॒తురు॒పస్థ॒ ఆద॑ధే . తేభ్యః॑ పృథివి॒
 శంభ॑వ . షడ్ఢో॑తా॒ సూర్యం॑ తే॒ చక్షు॑ర్గచ్ఛతు॒ వాత॑మా॒త్మా ద్యాం చ॒ గచ్ఛ॑
 పృథి॒వీం చ॒ ధర్మ॑ణా . అ॒పో వా॑ గచ్ఛ॒ యది॒ తత్ర॑ తే హి॒తమోష॑ధీషు॒
 ప్రతి॑తిష్ఠా॒ శరీ॑రైః . పరం॑ మృత్యో॒ అను॒పరే॑హి॒ పంథాం॒ యస్తే॒ స్వ ఇత॑రో
 దేవ॒యానా᳚త్ . చక్షు॑ష్మతే శృణ్వ॒తే తే᳚ బ్రవీమి॒ మా నః॑ ప్ర॒జాꣳ రీ॑రిషో॒
 మోత వీ॒రాన్ . శం వాతః॒ శꣳహి తే॒ ఘృణిః॒ శము॑ తే సం॒త్వోష॑ధీః . కల్పం॑తాం
 మే॒ దిశః॑ శ॒గ్మాః . పృ॒థి॒వ్యాస్త్వా॑ లో॒కే సా॑దయామ్య॒ముష్య॒ శర్మా॑సి పి॒తరో॑
 దే॒వతా᳚ . ప్ర॒జాప॑తిస్త్వా సాదయతు॒ తయా॑ దే॒వత॑యా . అం॒తరి॑క్షస్య త్వా ది॒వస్త్వా॑
 ది॒శాం త్వా॒ నాక॑స్య త్వా పృ॒ష్ఠే బ్ర॒ధ్నస్య॑ త్వా వి॒ష్టపే॑ సాదయామ్య॒ముష్య॒
 శర్మా॑సి పి॒తరో॑ దే॒వతా᳚ . ప్ర॒జాప॑తిస్త్వా సాదయతు॒ తయా॑ దే॒వత॑యా .. 0. 6. 7. 19.. అన॑పస్ఫురంతీ॒రుత్త॑ర దే॒వత॑యా॒ ద్వే చ॑ .. 7..

20 అ॒పూ॒పవా᳚న్ఘృ॒తవాగ్॑శ్చ॒రురేహ సీ॑దతూత్తభ్ను॒వన్పృ॑థి॒వీం ద్యాము॒తోపరి॑
 . యో॒ని॒కృతః॑ పథి॒కృత॑స్సపర్యత॒ యే దే॒వానాం᳚ ఘృ॒తభా॑గా ఇ॒హ స్థ .
 ఏ॒షా తే॑ యమ॒సాద॑నే స్వ॒ధా నిధీ॑యతే గృ॒హే॑ఽసౌ . దశా᳚క్షరా॒ తాꣳ
 ర॑క్షస్వ॒ తాం గో॑పాయస్వ॒ తాం తే॒ పరి॑దదామి॒ తస్యాం᳚ త్వా॒ మా ద॑భన్పి॒తరో॑
 దే॒వతా᳚ . ప్ర॒జాప॑తిస్త్వా సాదయతు॒ తయా॑ దే॒వత॑యా . అ॒పూ॒పవాం᳚ఛృ॒తవా᳚న్
 క్షీ॒రవా॒న్ దధి॑వా॒న్ మధు॑మాగ్శ్చ॒రురేహ సీ॑దతూత్తభ్ను॒వన్పృ॑థి॒వీం
 ద్యాము॒తోపరి॑ . యో॒ని॒కృతః॑ పథి॒కృత॑స్సపర్యత॒ యే దే॒వానాꣳ॑
 శృ॒తభా॑గాః, క్షీ॒రభా॑గా॒ దధి॑భాగా॒ మధు॑భాగా ఇ॒హ స్థ .
 ఏ॒షా తే॑ యమ॒సాద॑నే స్వ॒ధా నిధీ॑యతే గృ॒హే॑ఽసౌ . శ॒తాక్ష॑రా
 స॒హస్రా᳚క్షరా॒ఽయుతా᳚క్ష॒రాఽచ్యు॑తాక్షరా॒ తాꣳ ర॑క్షస్వ॒ తాం గో॑పాయస్వ॒
 తాం తే॒ పరి॑దదామి॒ తస్యాం᳚ త్వా॒మాద॑భన్పి॒తరో॑ దే॒వతా᳚ . ప్ర॒జాప॑తిస్త్వా
 సాదయతు॒ తయా॑ దే॒వత॑యా .. 0. 6. 8. 20.. అ॒పూ॒పవా॑న॒సౌ దశ॑ .. 8..

21 ఏ॒తాస్తే᳚ స్వ॒ధా అ॒మృతాః᳚ కరోమి॒ యాస్తే॑ ధా॒నాః ప॑రి॒కిరా॒మ్యత్ర॑
 . తాస్తే॑ య॒మః పి॒తృభి॑స్సంవిదా॒నోఽత్ర॑ ధే॒నూః కా॑మ॒దుఘాః᳚ కరోతు .
 త్వామర్జు॒నౌష॑ధీనాం॒ పయో᳚ బ్ర॒హ్మాణ॒ ఇద్వి॑దుః . తాసాం᳚ త్వా॒ మధ్యా॒దాద॑దే
 చ॒రుభ్యో॒ అపి॑ధాతవే . దూ॒ర్వాణాగ్॑ స్తం॒బమాహ॑రై॒తాం ప్రి॒యత॑మాం॒ మమ॑ .
 ఇ॒మాం దిశం॑ మను॒ష్యా॑ణాం॒ భూయి॒ష్ఠాఽను॒ విరో॑హతు . కాశా॑నాగ్ స్తం॒బమాహ॑ర॒
 రక్ష॑సా॒మప॑హత్యై . య ఏ॒తస్యై॑ ది॒శః ప॒రాభ॑వన్నఘా॒యవో॒ యథా॒
 తే నాభ॑వా॒న్పునః॑ . ద॒ర్భాణాగ్॑ స్తం॒బమాహ॑ర పితృ॒ణామోష॑ధీం ప్రి॒యాం .
 అన్వస్యై॒ మూలం॑ జీవా॒దను॒ కాండ॒మథో॒ ఫలం᳚ .. 0. 6. 9. 21..

22 లో॒కం పృ॑ణ॒ తా అ॑స్య॒ సూద॑దోహసః . శం వాతః॒ శꣳ హి॑తే॒
 ఘృణిః॒ శము॑ తే సం॒త్వోష॑ధీః . కల్పం॑తాం తే॒ దిశ॒స్సర్వాః᳚ . ఇ॒దమే॒వ
 మేతోఽప॑రా॒మార్తి॑మారామ॒ కాంచ॒న . తథా॒ తద॒శ్విభ్యాం᳚ కృ॒తం మి॒త్రేణ॒
 వరు॑ణేన చ . వ॒ర॒ణో వా॑రయాది॒దం దే॒వో వన॒స్పతిః॑ . ఆర్త్యై॒ నిరృ॑త్యై॒
 ద్వేషా᳚చ్చ॒ వన॒స్పతిః॑ . విధృ॑తిరసి॒ విధా॑రయా॒స్మద॒ఘా ద్వేషాꣳ॑సి
 శ॒మి శ॒మయా॒స్మద॒ఘా ద్వేషాꣳ॑సి య॒వ య॒వయా॒స్మద॒ఘా ద్వేషాꣳ॑సి
 . పృ॒థి॒వీం గ॑చ్ఛాం॒తరి॑క్షం గచ్ఛ॒ దివం॑ గచ్ఛ॒ దిశో॑ గచ్ఛ॒
 సువ॑ర్గచ్ఛ॒ సువ॑ర్గచ్ఛ॒ దిశో॑ గచ్ఛ॒ దివం॑ గచ్ఛాం॒తరి॑క్షం
 గచ్ఛ పృథి॒వీం గ॑చ్ఛా॒పో వా॑ గచ్ఛ॒ యది॒ తత్ర॑ తే హి॒తమోష॑ధీషు॒
 ప్రతి॑తిష్ఠా॒ శరీ॑రైః . అశ్మ॑న్వతీ రేవతీ॒ర్యద్వై దే॒వస్య॑ సవి॒తుః ప॒విత్రం॒
 యా రా॒ష్ట్రాత్ప॒న్నాదుద్వ॒యం తమ॑స॒స్పరి॑ ధా॒తా పు॑నాతు .. 0. 6. 9. 22.. ఫలం॑
 పునాతు .. 9..

23 ఆరో॑హ॒తాఽఽయు॑ర్జ॒రసం॑ గృణా॒నా అ॑నుపూ॒ర్వం యత॑మానా॒ యతి॒ష్ట
 . ఇ॒హ త్వష్టా॑ సు॒జని॑మా సు॒రత్నో॑ దీ॒ర్ఘమాయుః॑ కరతు జీ॒వసే॑ వః
 . యథాఽహా᳚న్యనుపూ॒ర్వం భవం॑తి॒ యథ॒ర్తవ॑ ఋ॒తుభి॒ర్యంతి॑ క్లృ॒ప్తాః
 . యథా॒ న పూర్వ॒మప॑రో॒ జహా᳚త్యే॒వా ధా॑త॒రాయూꣳ॑షి కల్పయైషాం . న
 హి॑ తే అగ్నే త॒నువై᳚ క్రూ॒రం చ॒కార॒ మర్త్యః॑ . క॒పిర్బ॑భస్తి॒ తేజ॑నం॒
 పున॑ర్జ॒రాయు॒ గౌరి॑వ . అప॑ నః॒ శోశు॑చద॒ఘమగ్నే॑ శుశు॒ద్ధ్యా ర॒యిం . అప॑
 నః॒ శోశు॑చద॒ఘం మృ॒త్యవే॒ స్వాహా᳚ . అ॒న॒డ్వాహ॑మ॒న్వార॑భామహే స్వ॒స్తయే᳚
 . స న॒ ఇంద్ర॑ ఇవ దే॒వేభ్యో॒ వహ్ని॑స్సం॒పార॑ణో భవ .. 0. 6. 10. 23..

24 ఇ॒మే జీ॒వా వి॑ మృ॒తైరావ॑వర్తి॒న్నభూ᳚ద్భ॒ద్రా దే॒వహూ॑తిం నో అ॒ద్య .
 ప్రాంజో॑ఽగామా నృ॒తయే॒ హసా॑య॒ ద్రాఘీ॑య॒ ఆయుః॑ ప్రత॒రాం దధా॑నాః .
 మృ॒త్యోః ప॒దం యో॒పయం॑తో॒ యదైమ॒ ద్రాఘీ॑య॒ ఆయుః॑ ప్రత॒రాం దధా॑నాః
 . ఆ॒ప్యాయ॑మానాః ప్ర॒జయా॒ ధనే॑న శు॒ద్ధాః పూ॒తా భ॑వథ యజ్ఞియాసః .
 ఇ॒మం జీ॒వేభ్యః॑ పరి॒ధిం ద॑ధామి॒ మా నోఽను॑ గా॒దప॑రో॒ అర్ధ॑మే॒తం .
 శ॒తం జీ॑వంతు శ॒రదః॑ పురూ॒చీస్తి॒రో మృ॒త్యుం ద॑ద్మహే॒ పర్వ॑తేన . ఇ॒మా
 నారీ॑రవిధ॒వాః సు॒పత్నీ॒రాంజ॑నేన స॒ర్పిషా॒ సంమృ॑శంతాం . అ॒న॒శ్రవో॑
 అనమీ॒వాస్సు॒శేవా॒ ఆరో॑హంతు॒ జన॑యో॒ యోని॒మగ్రే᳚ . యదాంజ॑నం త్రైకకు॒దం
 జా॒తꣳ హి॒మవ॑త॒స్పరి॑ . తేనా॒మృత॑స్య॒ మూలే॒నారా॑తీర్జంభయామసి . యథా॒
 త్వము॑ద్భి॒నథ్స్యో॑షధే పృథి॒వ్యా అధి॑ . ఏ॒వమి॒మ ఉద్భిం॑దంతు కీ॒ర్త్యా
 యశ॑సా బ్రహ్మవర్చ॒సేన॑ . అ॒జో᳚ఽస్యజా॒స్మద॒ఘా ద్వేషాꣳ॑సి య॒వో॑ఽసి
 య॒వయా॒స్మద॒ఘా ద్వేషాꣳ॑సి .. 0. 6. 10. 24.. భ॒వ॒ జం॒భ॒యా॒మ॒సి॒ త్రీణి॑
 చ .. 10..

25 అప॑ నః॒ శోశు॑చద॒ఘమగ్నే॑ శుశు॒ద్ధ్యా ర॒యిం . అప॑ నః॒ శోశు॑చద॒ఘం
 . సు॒క్షే॒త్రి॒యా సు॑గాతు॒యా వ॑సూ॒యా చ॑ యజామహే . అప॑ నః॒ శోశు॑చద॒ఘం .
 ప్ర యద్భంది॑ష్ఠ ఏషాం॒ ప్రాస్మాకా॑సశ్చ సూ॒రయః॑ . అప॑ నః॒ శోశు॑చద॒ఘం .
 ప్ర యద॒గ్నేస్సహ॑స్వతో వి॒శ్వతో॒ యంతి॑ సూ॒రయః॑ . అప॑ నః॒ శోశు॑చద॒ఘం .
 ప్ర యత్తే॑ అగ్నే సూ॒రయో॒ జాయే॑మహి॒ ప్ర తే॑ వ॒యం . అప॑ నః॒ శోశు॑చద॒ఘం ..

 0. 6. 11. 25..

26 త్వꣳ హి వి॑శ్వతోముఖ వి॒శ్వతః॑ పరి॒భూరసి॑ . అప॑ నః॒ శోశు॑చద॒ఘం
 . ద్విషో॑ నో విశ్వతో ము॒ఖాఽతి॑ నా॒వేవ॑ పారయ . అప॑ నః॒ శోశు॑చద॒ఘం .
 స న॒స్సింధు॑మివ నా॒వయాఽతి॑పర్షా స్వ॒స్తయే᳚ . అప॑ నః॒ శోశు॑చద॒ఘం .
 ఆపః॑ ప్రవ॒ణాది॑వ య॒తీరపా॒స్మథ్స్యం॑దతామ॒ఘం . అప॑ నః॒ శోశు॑చద॒ఘం
 . ఉ॒ద్వ॒నాదు॑ద॒కానీ॒వాపా॒స్మథ్స్యం॑దతామ॒ఘం . అప॑ నః॒ శోశు॑చద॒ఘం .
 ఆ॒నం॒దాయ॑ ప్రమో॒దాయ॒ పున॒రాగా॒గ్॒ స్వాన్గృ॒హాన్ . అప॑ నః॒ శోశు॑చద॒ఘం .
 న వై తత్ర॒ ప్రమీ॑యతే॒ గౌరశ్వః॒ పురు॑షః ప॒శుః . యత్రే॒దం బ్రహ్మ॑ క్రి॒యతే॑
 పరి॒ధిర్జీవ॑నాయ॒ కమప॑ నః॒ శోశు॑చద॒ఘం .. 0. 6. 11. 26.. అ॒ఘమ॒ఘం
 చ॒త్వారి॑ చ .. 11..

27 అప॑శ్యామ యువ॒తిమా॒చరం॑తీం మృ॒తాయ॑ జీ॒వాం ప॑రిణీ॒యమా॑నాం . అం॒ధేన॒
 యా తమ॑సా॒ ప్రావృ॑తాఽసి॒ ప్రాచీ॒మవా॑చీ॒మవ॒యన్నరి॑ష్ట్యై . మయై॒తాం
 మా॒గ్॒స్తాం భ్రి॒యమా॑ణా దే॒వీ స॒తీ పి॑తృలో॒కం యదైషి॑ . వి॒శ్వవా॑రా॒
 నభ॑సా॒ సంవ్య॑యంత్యు॒భౌ నో॑ లో॒కౌ పయ॒సాఽఽవృ॑ణీహి . రయి॑ష్ఠామ॒గ్నిం
 మధు॑మంతమూ॒ర్మిణ॒మూర్జ॑స్సంతం త్వా॒ పయ॒సోప॒సꣳస॑దేమ . సꣳ ర॒య్యా
 సము॒ వర్చ॑సా॒ సచ॑స్వా నస్స్వ॒స్తయే᳚ . యే జీ॒వా యే చ॑ మృ॒తా యే జా॒తా యే చ॒
 జంత్యాః᳚ . తేభ్యో॑ ఘృ॒తస్య॑ ధారయితుం॒ మధు॑ధారా వ్యుంద॒తీ . మా॒తా రు॒ద్రాణాం᳚
 దుహి॒తా వసూ॑నా॒గ్॒ స్వసా॑ఽఽది॒త్యానా॑మ॒మృత॑స్య॒ నాభిః॑ . ప్ర ణు॒ వోచం॑
 చికి॒తుషే॒ జనా॑య॒ మా గామనా॑గా॒మది॑తిం వధిష్ట . పిబ॑తూద॒కం తృణా᳚న్యత్తు .
 ఓముథ్సృ॒జత .. 0. 6. 12. 27.. వ॒ధి॒ష్ట॒ ద్వే చ॑ .. 12..

 ప॒రే॒యు॒వాꣳసం॒ ప్రవి॒ద్వాన్భువ॑నస్యా॒భ్యావ॑వృథ్స్వా॒జో భా॒గో॑ఽయం
వై చతు॑శ్చత్వారిꣳశ॒ద్య ఏ॒తస్య॒ త్వత్పంచ॒ ప్ర కే॒తునే॒దం తే॒
నాకే॑ సుప॒ర్ణం యౌ తే॒ యే యుధ్యం॑తే॒ తప॒సాఽశ్మ॑న్వతీ రేవతీ॒స్సꣳ
ర॑భధ్వమ॒ష్టావిꣳ॑శతి॒ర్యం తే॒ యత్త॒ ఉత్తి॑ష్ఠే॒దం త॒
ఉత్తి॑ష్ఠ॒ ప్రేహ్యశ్మ॒న్॒ యద్వా ఉద్వ॒యమ॒యం పంచ॑విꣳశతి॒రాయా॑తు
త్రి॒ꣳ॒శద్వై᳚శ్వాన॒రే తస్మిం᳚ద్ర॒ప్స ఇ॒మమపే॒తాహో॑భిర్యుజ్యంతామఘ్ని॒యా అ॑దితే
పా॒రం వ॒ ఆప్యా॑యస్వ స॒ప్తవిꣳ॑శతి॒రుత్తే॑ తభ్నో॒మ్యక్షి॑తి॒స్తేభ్యః॑
పృథివి॒ షడ్ఢో॑తా॒ పరం॑ మే శ॒గ్మాః పృ॑థి॒వ్యా అం॒తరి॑క్షస్య॒
ద్వాత్రిꣳ॑శదపూ॒పవా॑న॒సౌ దశ॑ శ॒త ద॑శై॒తాస్తే॑ తే॒
దిశ॒స్సర్వా॑ ఇ॒దమశ్మ॑న్విꣳశ॒తిరారో॑హత త॒నువై᳚ క్రూ॒రం చ॒కార॒
పున॑ర్మృ॒త్యవే॒ మా నోఽను॑ గాద్దద్మహ ఇ॒మా నారీః॒ పరి॒ త్రయో॑విꣳశతి॒రప॑
నస్సుక్షేత్రి॒యా ప్ర యద్భంది॑ష్ఠః॒ ప్రయద॒గ్నేః ప్ర యత్తే॑ అగ్నే॒ త్వꣳహి
ద్విష॒స్సన॒స్సింధు॒మాపః॑ ప్రవ॒ణాదు॑ద్వ॒నాదా॑నం॒దాయ॒ న వై తత్ర॒ యత్రే॒దం
చతు॑ర్విꣳశతి॒రప॑శ్యా॒మాఽఽవృ॑ణీహి॒ ద్వాద॑శ ద్వాదశ .. 12..

 ప॒రే॒ యు॒వాꣳ స॒మాయా᳚త్వే॒తాస్తే॑ స॒ప్తవిꣳ॑శతిః .. 27..

 ప॒రే॒యు॒వాꣳస॒మోముథ్సృ॒జత ..

0 సం త్వా॑ సించామి॒ యజు॑షా ప్ర॒జామాయు॒ర్ధనం॑ చ .. ఓం శాంతిః॒ శాంతిః॒
 శాంతిః॑ ..

 సు॒మం॒గ॒లీరి॒యం వ॒ధూరి॒మాꣳ స॑మేత॒ పశ్య॑త .
 సౌభా᳚గ్యమ॒స్యై ద॒త్వాయాథాస్తం॒ విపరే॑తన ..

 ఓం శాంతిః॒ శాంతిః॒ శాంతిః॑ ..

ఇతి తైత్తిరీయ-ఆరణ్యకం 1..

తైత్తిరీయ-ఆరణ్యకం - 2
.. ఉపనిషదః ఏకాగ్నికాండం చ ..

.. శ్రీ॒ గు॒రు॒భ్యో॒ న॒మః॒ .. హరిః ఓ(4)మ్ ..

ఆరణ్యకే సప్తమః ప్రశ్నః 7 

1 శం నో॑ మి॒త్రః శం వరు॑ణః . శం నో॑ భవత్వర్య॒మా . శం న॒ ఇంద్రో॒
 బృహ॒స్పతిః॑ . శం నో॒ విష్ణు॑రురుక్ర॒మః . నమో॒ బ్రహ్మ॑ణే . నమ॑స్తే వాయో .
 త్వమే॒వ ప్ర॒త్యక్షం॒ బ్రహ్మా॑సి . త్వమే॒వ ప్ర॒త్యక్షం॒ బ్రహ్మ॑ వదిష్యామి . ఋ॒తం
 వ॑దిష్యామి . స॒త్యం వ॑దిష్యామి . తన్మామ॑వతు . తద్వ॒క్తార॑మవతు . అవ॑తు॒ మాం .
 అవ॑తు వ॒క్తారం᳚ . ఓం శాంతిః॒ శాంతిః॒ శాంతిః॑ .. 0. 7. 1. 1.. స॒త్యం వ॑దిష్యామి॒
 పంచ॑ చ .. 1..

2 ఓం శీక్షాం వ్యా᳚ఖ్యాస్యా॒మః . వర్ణ॒స్స్వరః . మాత్రా॒ బలం . సామ॑ సంతా॒నః . ఇత్యుక్తః
 శీ᳚క్షాధ్యా॒యః .. 0. 7. 2. 2.. శీక్షాం పంచ॑ .. 2..

3 స॒హ నౌ॒ యశః . స॒హ నౌ బ్ర॑హ్మవ॒ర్చసం . అథాతస్సꣳహితాయా ఉపనిషదం
 వ్యా᳚ఖ్యాస్యా॒మః . పంచస్వధిక॑రణే॒షు . అధిలోక మధిజ్యౌతిష మధివిద్య మధిప్రజ॑
 మధ్యా॒త్మం . తా మహాసꣳహితా ఇ॑త్యాచ॒క్షతే . అథా॑ధిలో॒కం . పృథివీ పూ᳚ర్వరూ॒పం
 . ద్యౌరుత్త॑రరూ॒పం . ఆకా॑శస్సం॒ధిః .. 0. 7. 3. 3..

4 వాయు॑స్సంధా॒నం . ఇత్య॑ధిలో॒కం . అథా॑ధిజ్యౌ॒తిషం . అగ్నిః పూ᳚ర్వరూ॒పం .
 ఆదిత్య ఉత్త॑రరూ॒పం . ఆ॑పస్సం॒ధిః . వైద్యుత॑స్సంధా॒నం . ఇత్య॑ధిజ్యౌ॒తిషం .
 అథా॑ధివి॒ద్యం . ఆచార్యః పూ᳚ర్వరూ॒పం .. 0. 7. 3. 4..

5 అంతేవాస్యుత్త॑రరూ॒పం . వి॑ద్యా సం॒ధిః . ప్రవచనꣳ॑ సంధా॒నం .
 ఇత్య॑ధివి॒ద్యం . అథాధి॒ప్రజం . మాతా పూ᳚ర్వరూ॒పం . పితోత్త॑రరూ॒పం . ప్ర॑జా
 సం॒ధిః . ప్రజననꣳ॑ సంధా॒నం . ఇత్యధి॒ప్రజం .. 0. 7. 3. 5..

6 అథాధ్యా॒త్మం . అధరా హనుః పూ᳚ర్వరూ॒పం . ఉత్తరా హనురుత్త॑రరూ॒పం . వాక్సం॒ధిః .
 జిహ్వా॑ సంధా॒నం . ఇత్యధ్యా॒త్మం . ఇతీమా మ॑హాస॒ꣳ॒హితాః . య ఏవమేతా మహాసꣳహితా
 వ్యాఖ్యా॑తా వే॒ద . సంధీయతే ప్రజ॑యా ప॒శుభిః . బ్రహ్మవర్చసేనాన్నాద్యేన సువర్గ్యేణ॑
 లోకే॒న .. 0. 7. 3. 6.. సం॒ధిరాచార్యః పూ᳚ర్వరూ॒పమిత్యధి॒ప్రజం లో॑కే॒న .. 3..

7 యశ్ఛంద॑సామృష॒భో వి॒శ్వరూ॑పః . ఛందో॒భ్యోఽధ్య॒మృతా᳚థ్సం బ॒భూవ॑ .
 స మేంద్రో॑ మే॒ధయా᳚ స్పృణోతు . అ॒మృత॑స్య దేవ॒ ధార॑ణో భూయాసం . శరీ॑రం మే॒
 విచ॑ర్షణం . జి॒హ్వా మే॒ మధు॑మత్తమా . కర్ణా᳚భ్యాం॒ భూరి॒ విశ్రు॑వం . బ్రహ్మ॑ణః
 కో॒శో॑ఽసి మే॒ధయాఽపి॑హితః . శ్రు॒తం మే॑ గోపాయ . ఆ॒వహం॑తీ వితన్వా॒నా .. 0. 7. 4. 7..

8 కు॒ర్వా॒ణా చీర॑మా॒త్మనః॑ . వాసాꣳ॑ సి॒ మమ॒ గావ॑శ్చ . అ॒న్న॒పా॒నే
 చ॑ సర్వ॒దా . తతో॑ మే॒ శ్రియ॒మావ॑హ . లో॒మ॒శాం ప॒శుభి॑స్స॒హ స్వాహా᳚
 . ఆ మా॑ యంతు బ్రహ్మచా॒రిణ॒స్స్వాహా᳚ . వి మా॑ఽఽయంతు బ్రహ్మచా॒రిణ॒స్స్వాహా᳚ . ప్ర
 మా॑ఽఽయంతు బ్రహ్మచా॒రిణ॒స్స్వాహా᳚ . దమా॑యంతు బ్రహ్మచా॒రిణ॒స్స్వాహా᳚ . శమా॑యంతు
 బ్రహ్మచా॒రిణ॒స్స్వాహా᳚ .. 0. 7. 4. 8..

9 యశో॒ జనే॑ఽసాని॒ స్వాహా᳚ . శ్రేయా॒న్॒ వస్య॑సోఽసాని॒ స్వాహా᳚ . తం త్వా॑ భగ॒
 ప్రవి॑శాని॒ స్వాహా᳚ . స మా॑ భగ॒ ప్రవి॑శ॒ స్వాహా᳚ . తస్మిం᳚థ్స॒హస్ర॑శాఖే .
 ని భ॑గా॒హం త్వయి॑ మృజే॒ స్వాహా᳚ . యథాఽఽపః॒ ప్రవ॑తా॒ఽఽయంతి॑ . యథా॒
 మాసా॑ అహర్జ॒రం . ఏ॒వం మాం బ్ర॑హ్మచా॒రిణః॑ . ధాత॒రాయం॑తు స॒ర్వత॒స్స్వాహా᳚
 . ప్ర॒తి॒వే॒శో॑ఽసి॒ ప్ర మా॑ భాహి॒ ప్ర మా॑ పద్యస్వ .. 0. 7. 4. 9.. వి॒త॒న్వా॒నా
 శమా॑యంతు బ్రహ్మచా॒రిణ॒స్స్వాహా॒ ధాత॒రాయం॑తు స॒ర్వతః॒ స్వాహైకం॑ చ .. 4..

10 భూర్భువ॒స్సువ॒రితి॒ వా ఏ॒తాస్తి॒స్రో వ్యాహృ॑తయః . తాసా॑ము హ స్మై॒ తాం
 చ॑తు॒ర్థీం . మాహా॑చమస్యః॒ ప్రవే॑దయతే . మహ॒ ఇతి॑ . తద్బ్రహ్మ॑ . స ఆ॒త్మా .
 అంగా᳚న్య॒న్యా దే॒వతాః᳚ . భూరితి॒ వా అ॒యం లో॒కః . భువ॒ ఇత్యం॒తరి॑క్షం .
 సువ॒రిత్య॒సౌ లో॒కః .. 0. 7. 5. 10..

11 మహ॒ ఇత్యా॑ది॒త్యః . ఆ॒ది॒త్యేన॒ వావ సర్వే॑ లో॒కా మహీ॑యంతే . భూరితి॒ వా
 అ॒గ్నిః . భువ॒ ఇతి॑ వా॒యుః . సువ॒రిత్యా॑ది॒త్యః . మహ॒ ఇతి॑ చం॒ద్రమాః᳚ .
 చం॒ద్రమ॑సా॒ వావ సర్వా॑ణి॒ జ్యోతీꣳ॑షి॒ మహీ॑యంతే . భూరితి॒ వా ఋచః॑ .
 భువ॒ ఇతి॒ సామా॑ని . సువ॒రితి॒ యజూꣳ॑షి .. 0. 7. 5. 11..

12 మహ॒ ఇతి॒ బ్రహ్మ॑ . బ్రహ్మ॑ణా॒ వావ సర్వే॑ వే॒దా మహీ॑యంతే . భూరితి॒ వై
 ప్రా॒ణః . భువ॒ ఇత్య॑పా॒నః . సువ॒రితి॑ వ్యా॒నః . మహ॒ ఇత్యన్నం᳚ . అన్నే॑న॒ వావ
 సర్వే᳚ ప్రా॒ణా మహీ॑యంతే . తా వా ఏ॒తాశ్చత॑స్రశ్చతు॒ర్ధా . చత॑స్రశ్చతస్రో॒
 వ్యాహృ॑తయః . తా యో వేద॑ . స వే॑ద॒ బ్రహ్మ॑ . సర్వే᳚ఽస్మై దే॒వా బ॒లిమావ॑హంతి ..

 0. 7. 5. 12.. అ॒సౌ లో॒కో యజూꣳ॑షి॒ వేద॒ ద్వే చ॑ .. 5..

13 స య ఏ॒షో᳚ఽన్తర్హృ॑దయ ఆకా॒శః . తస్మి॑న్న॒యం పురు॑షో మనో॒మయః॑ .
 అమృ॑తో హిర॒ణ్మయః॑ . అంత॑రేణ॒ తాలు॑కే . య ఏ॒ష స్తన॑ ఇవావ॒లంబ॑తే .
 సేం᳚ద్రయో॒నిః . యత్రా॒సౌ కే॑శాం॒తో వి॒వర్త॑తే . వ్య॒పోహ్య॑ శీర్షకపా॒లే .
 భూరిత్య॒గ్నౌ ప్రతి॑తిష్ఠతి . భువ॒ ఇతి॑ వా॒యౌ .. 0. 7. 6. 13..

14 సువ॒రిత్యా॑ది॒త్యే . మహ॒ ఇతి॒ బ్రహ్మ॑ణి . ఆ॒ప్నోతి॒ స్వారా᳚జ్యం . ఆ॒ప్నోతి॒
 మన॑స॒స్పతిం᳚ . వాక్ప॑తి॒శ్చక్షు॑ష్పతిః . శ్రోత్ర॑పతిర్వి॒జ్ఞాన॑పతిః .
 ఏ॒తత్తతో॑ భవతి . ఆ॒కా॒శశ॑రీరం॒ బ్రహ్మ॑ . స॒త్యాత్మ॑ ప్రా॒ణారా॑మం॒ మన॑
 ఆనందం . శాంతి॑సమృద్ధమ॒మృతం᳚ . ఇతి॑ ప్రాచీనయో॒గ్యోపా᳚స్స్వ .. 0. 7. 6. 14..

 వా॒యావ॒మృత॒మేకం॑ చ .. 6..

15 పృ॒థి॒వ్యం॑తరి॑క్షం॒ ద్యౌర్దిశో॑ఽవాంతరది॒శాః .
 అ॒గ్నిర్వా॒యురా॑ది॒త్యశ్చం॒ద్రమా॒ నక్ష॑త్రాణి . ఆప॒ ఓష॑ధయో॒ వన॒స్పత॑య
 ఆకా॒శ ఆ॒త్మా . ఇత్య॑ధిభూ॒తం . అథాధ్యా॒త్మం . ప్రా॒ణో వ్యా॒నో॑ఽపా॒న
 ఉ॑దా॒నస్స॑మా॒నః . చక్షుః॒ శ్రోత్రం॒ మనో॒ వాక్త్వక్ . చర్మ॑ మా॒ꣳ॒స2ꣳ
 స్నావాస్థి॑ మ॒జ్జా . ఏ॒తద॑ధివి॒ధాయ॒ ఋషి॒రవో॑చత్ . పాంక్తం॒ వా ఇ॒దꣳ
 సర్వం᳚ . పాంక్తే॑నై॒వ పాంక్తగ్గ్॑ స్పృణో॒తీతి॑ .. 0. 7. 7. 15.. సర్వ॒మేకం॑ చ .. 7..

16 ఓమితి॒ బ్రహ్మ॑ . ఓమితీ॒దꣳ సర్వం᳚ . ఓమిత్యే॒తద॑నుకృతి హ స్మ॒ వా అ॒ప్యో
 శ్రా॑వ॒యేత్యాశ్రా॑వయంతి . ఓమితి॒ సామా॑ని గాయంతి . ఓꣳ శోమితి॑ శ॒స్త్రాణి॑
 శꣳసంతి . ఓమిత్య॑ధ్వ॒ర్యుః ప్ర॑తిగ॒రం ప్రతి॑గృణాతి . ఓమితి॒ బ్రహ్మా॒
 ప్రసౌ॑తి . ఓమిత్య॑గ్నిహో॒త్రమను॑జానాతి . ఓమితి॑ బ్రాహ్మ॒ణః ప్ర॑వ॒క్ష్యన్నా॑హ॒
 బ్రహ్మోపా᳚ప్నవా॒నీతి॑ . బ్రహ్మై॒వోపా᳚ప్నోతి .. 0. 7. 8. 16.. ఓం దశ॑ .. 8..

17 ఋతం చ స్వాధ్యాయప్రవ॑చనే॒ చ . సత్యం చ స్వాధ్యాయప్రవ॑చనే॒ చ .
 తపశ్చ స్వాధ్యాయప్రవ॑చనే॒ చ . దమశ్చ స్వాధ్యాయప్రవ॑చనే॒ చ . శమశ్చ
 స్వాధ్యాయప్రవ॑చనే॒ చ . అగ్నయశ్చ స్వాధ్యాయప్రవ॑చనే॒ చ . అగ్నిహోత్రం
 చ స్వాధ్యాయప్రవ॑చనే॒ చ . అతిథయశ్చ స్వాధ్యాయప్రవ॑చనే॒ చ . మానుషం
 చ స్వాధ్యాయప్రవ॑చనే॒ చ . ప్రజా చ స్వాధ్యాయప్రవ॑చనే॒ చ . ప్రజనశ్చ
 స్వాధ్యాయప్రవ॑చనే॒ చ . ప్రజాతిశ్చ స్వాధ్యాయప్రవ॑చనే॒ చ . సత్యమితి సత్యవచా॑
 రాథీ॒తరః . తప ఇతి తపోనిత్యః పౌ॑రుశి॒ష్టిః . స్వాధ్యాయప్రవచనే ఏవేతి నాకో॑
 మౌద్గ॒ల్యః . తద్ధి తప॑స్తద్ధి॒ తపః .. 0. 7. 9. 17.. ప్రజా చ స్వాధ్యాయప్రవ॑చనే॒
 చ షట్చ॑ .. 9..

18 అ॒హం వృ॒క్షస్య॒ రేరి॑వా . కీ॒ర్తిః పృ॒ష్ఠం గి॒రేరి॑వ . ఊ॒ర్ధ్వప॑విత్రో
 వా॒జినీ॑వ స్వ॒మృత॑మస్మి . ద్రవి॑ణ॒ꣳ॒ సవ॑ర్చసం . సుమేధా అ॑మృతో॒క్షితః
 . ఇతి త్రిశంకోర్వేదా॑నువ॒చనం .. 0. 7. 10. 18.. అ॒హꣳ షట్ .. 10..

19 వేదమనూచ్యాచాఱ్యోఽన్తేవాసినమ॑నుశా॒స్తి . సత్యం॒ వద . ధర్మం॒ చర . స్వాధ్యాయా᳚న్మా
 ప్ర॒మదః . ఆచార్యాయ ప్రియం ధనమాహృత్య ప్రజాతంతుం మా వ్య॑వచ్ఛే॒థ్సీః . సత్యాన్న
 ప్రమ॑దిత॒వ్యం . ధర్మాన్న ప్రమ॑దిత॒వ్యం . కుశలాన్న ప్రమ॑దిత॒వ్యం . భూత్యై న
 ప్రమ॑దిత॒వ్యం . స్వాధ్యాయప్రవచనాభ్యాం న ప్రమ॑దిత॒వ్యం .. 0. 7. 11. 19..

20 దేవపితృకార్యాభ్యాం న ప్రమ॑దిత॒వ్యం . మాతృ॑దేవో॒ భవ . పితృ॑దేవో॒ భవ .
 ఆచార్య॑దేవో॒ భవ . అతిథి॑దేవో॒ భవ . యాన్యనవద్యాని॑ కర్మా॒ణి . తాని సేవి॑తవ్యా॒ని
 . నో ఇ॑తరా॒ణి . యాన్యస్మాకꣳ సుచ॑రితా॒ని . తాని త్వయో॑పాస్యా॒ని .. 0. 7. 11. 20..

21 నో ఇ॑తరా॒ణి . యే కే చాస్మచ్ఛ్రేయాꣳ॑సో బ్రా॒హ్మణాః . తేషాం త్వయాఽఽసనే న
 ప్రశ్వ॑సిత॒వ్యం . శ్రద్ధ॑యా దే॒యం . అశ్రద్ధ॑యాఽదే॒యం . శ్రి॑యా దే॒యం .
 హ్రి॑యా దే॒యం . భి॑యా దే॒యం . సంవి॑దా దే॒యం . అథ యది తే కర్మవిచికిథ్సా వా
 వృత్తవిచికి॑థ్సా వా॒ స్యాత్ .. 0. 7. 11. 21..

22 యే తత్ర బ్రాహ్మణాః᳚ సంమ॒ర్॒శినః . యుక్తా॑ ఆయు॒క్తాః . అలూక్షా॑ ధర్మ॑కామా॒స్స్యుః .
 యథా తే॑ తత్ర॑ వర్తే॒రన్న్ . తథా తత్ర॑ వర్తే॒థాః . అథాభ్యా᳚ఖ్యాతే॒షు . యే తత్ర
 బ్రాహ్మణా᳚స్సంమ॒ర్॒శినః . యుక్తా॑ ఆయు॒క్తాః . అలూక్షా॑ ధర్మ॑కామా॒స్స్యుః . యథా తే॑
 తేషు॑ వర్తే॒రన్న్ . తథా తేషు॑ వర్తే॒థాః . ఏష॑ ఆదే॒శః . ఏష ఉ॑పదే॒శః . ఏషా
 వే॑దోప॒నిషత్ . ఏతద॑నుశా॒సనం . ఏవముపా॑సిత॒వ్యం . ఏవము చైత॑దుపా॒స్యం .. 0. 7. 11. 22.. స్వాధ్యాయప్రవచనాభ్యాం న ప్రమ॑దిత॒వ్యం తాని త్వయో॑పాస్యా॒ని స్యాత్తేషు॑
 వర్తే॒రంథ్స॒ప్త చ॑ .. 11..

23 శం నో॑ మి॒త్రః శం వరు॑ణః . శం నో॑ భవత్వర్య॒మా . శం న॒ ఇంద్రో॒
 బృహ॒స్పతిః॑ . శం నో॒ విష్ణు॑రురుక్ర॒మః . నమో॒ బ్రహ్మ॑ణే . నమ॑స్తే వాయో . త్వమే॒వ
 ప్ర॒త్యక్షం॒ బ్రహ్మా॑సి . త్వామే॒వ ప్ర॒త్యక్షం॒ బ్రహ్మావా॑దిషం . ఋ॒తమ॑వాదిషం
 . స॒త్యమ॑వాదిషం . తన్మామా॑వీత్ . తద్వ॒క్తార॑మావీత్ . ఆవీ॒న్మాం . ఆవీ᳚ద్వ॒క్తారం᳚
 . ఓం శాంతిః॒ శాంతిః॒ శాంతిః॑ .. 0. 7. 12. 23.. స॒త్యమ॑వాదిషం॒ పంచ॑ చ ..

 12.. శం నః॒ శీక్షాꣳ స॒హ నౌ॒ యశ్ఛంద॑సాం॒ భూస్స యః పృ॑థి॒వ్యోమిత్యృతం
 చా॒హం వేదమనూచ్య శం నో॒ ద్వాద॑శ .. 12.. శం నో॒ మహ॒ ఇత్యా॑ది॒త్యో నో ఇ॑తరా॒ణి
 త్రయో॑విꣳశతిః .. 23.. శం నః॒ శాంతిః॒ శాంతిః॑ ..

0 శం నో॑ మి॒త్రః శం వరు॑ణః . శం నో॑ భవత్వర్య॒మా . శం న॒ ఇంద్రో॒
 బృహ॒స్పతిః॑ . శం నో॒ విష్ణు॑రురుక్ర॒మః . నమో॒ బ్రహ్మ॑ణే . నమ॑స్తే వాయో .
 త్వమే॒వ ప్ర॒త్యక్షం॒ బ్రహ్మా॑సి . త్వమే॒వ ప్ర॒త్యక్షం॒ బ్రహ్మ॑ వదిష్యామి . ఋ॒తం
 వ॑దిష్యామి . స॒త్యం వ॑దిష్యామి . తన్మామ॑వతు . తద్వ॒క్తార॑మవతు . అవ॑తు॒ మాం .
 అవ॑తు వ॒క్తారం᳚ . ఓం శాంతిః॒ శాంతిః॒ శాంతిః॑ ..

ఆరణ్యకే అష్టమః ప్రశ్నః 8 

0 స॒హ నా॑వవతు . స॒హ నౌ॑ భునక్తు . స॒హ వీ॒ర్యం॑ కరవావహై . తే॒జ॒స్వి
 నా॒వధీ॑తమస్తు॒ మా వి॑ద్విషా॒వహై᳚ . ఓం శాంతిః॒ శాంతిః॒ శాంతిః॑ ..

1 బ్ర॒హ్మ॒విదా᳚ప్నోతి॒ పరం᳚ . తదే॒షాఽభ్యు॑క్తా . స॒త్యం జ్ఞా॒నమ॑నం॒తం బ్రహ్మ॑
 . యో వేద॒ నిహి॑తం॒ గుహా॑యాం పర॒మే వ్యో॑మన్న్ . సో᳚ఽశ్నుతే॒ సర్వా॒న్కామాం᳚థ్స॒హ
 . బ్రహ్మ॑ణా విప॒శ్చితేతి॑ . తస్మా॒ద్వా ఏ॒తస్మా॑దా॒త్మన॑ ఆకా॒శస్సంభూ॑తః .
 ఆ॒కా॒శాద్వా॒యుః . వా॒యోర॒గ్నిః . అ॒గ్నేరాపః॑ . అ॒ద్భ్యః పృ॑థి॒వీ . పృ॒థి॒వ్యా
 ఓష॑ధయః . ఓష॑ధీ॒భ్యోఽన్నం᳚ . అన్నా॒త్పురు॑షః . స వా ఏష పురుషోఽన్న॑రస॒మయః
 . తస్యేద॑మేవ॒ శిరః . అయం దక్షి॑ణః ప॒క్షః . అయముత్త॑రః ప॒క్షః . అయమాత్మా᳚
 . ఇదం పుచ్ఛం॑ ప్రతి॒ష్ఠా . తదప్యేష శ్లో॑కో భ॒వతి .. 0. 8. 1. 1.. .. 1..

2 అన్నా॒ద్వై ప్ర॒జాః ప్ర॒జాయం॑తే . యాః కాశ్చ॑ పృథి॒వీగ్ శ్రి॒తాః . అథో॒
 అన్నే॑నై॒వ జీ॑వంతి . అథై॑న॒దపి॑ యంత్యంత॒తః . అన్న॒ꣳ॒ హి భూ॒తానాం॒
 జ్యేష్ఠం᳚ . తస్మా᳚థ్సర్వౌష॒ధము॑చ్యతే . సర్వం॒ వై తేఽన్న॑మాప్నువంతి . యేఽన్నం॒
 బ్రహ్మో॒పాస॑తే . అన్న॒ꣳ॒ హి భూ॒తానాం॒ జ్యేష్ఠం᳚ . తస్మా᳚థ్సర్వౌష॒ధము॑చ్యతే
 . అన్నా᳚ద్భూ॒తాని॒ జాయం॑తే . జాతా॒న్యన్నే॑న వర్ధంతే . అద్యతేఽత్తి చ॑ భూతా॒ని
 . తస్మాదన్నం తదుచ్య॑త ఇ॒తి . తస్మాద్వా ఏతస్మాదన్న॑రస॒మయాత్ . అన్యోఽన్తర ఆత్మా᳚
 ప్రాణ॒మయః . తేనై॑ష పూ॒ర్ణః . స వా ఏష పురుషవి॑ధ ఏ॒వ . తస్య పురు॑షవి॒ధతాం .
 అన్వయం॑ పురుష॒విధః . తస్య ప్రాణ॑ ఏవ॒ శిరః . వ్యానో దక్షి॑ణః ప॒క్షః . అపాన
 ఉత్త॑రః ప॒క్షః . ఆకా॑శ ఆ॒త్మా . పృథివీ పుచ్ఛం॑ ప్రతి॒ష్ఠా . తదప్యేష శ్లో॑కో
 భ॒వతి .. 0. 8. 2. 2.. .. 2..

3 ప్రా॒ణం దే॒వా అను॒ప్రాణం॑తి . మ॒ను॒ష్యాః᳚ ప॒శవ॑శ్చ॒ యే . ప్రా॒ణో హి
 భూ॒తానా॒మాయుః॑ . తస్మా᳚థ్సర్వాయు॒షము॑చ్యతే . సర్వ॑మే॒వ త॒ ఆయు॑ర్యంతి .
 యే ప్రా॒ణం బ్రహ్మో॒పాస॑తే . ప్రాణో హి భూతా॑నామా॒యుః . తస్మాథ్సర్వాయుషముచ్య॑త
 ఇ॒తి . తస్యైష ఏవ శారీ॑ర ఆ॒త్మా . యః॑ పూర్వ॒స్య . తస్మాద్వా ఏతస్మా᳚త్ప్రాణ॒మయాత్ .
 అన్యోఽన్తర ఆత్మా॑ మనో॒మయః . తేనై॑ష పూ॒ర్ణః . స వా ఏష పురుషవి॑ధ ఏ॒వ . తస్య
 పురు॑షవి॒ధతాం . అన్వయం॑ పురుష॒విధః . తస్య యజు॑రేవ॒ శిరః . ఋగ్దక్షి॑ణః
 ప॒క్షః . సామోత్త॑రః ప॒క్షః . ఆదే॑శ ఆ॒త్మా . అథర్వాంగిరసః పుచ్ఛం॑ ప్రతి॒ష్ఠా
 . తదప్యేష శ్లో॑కో భ॒వతి .. 0. 8. 3. 3.. .. 3..

4 యతో॒ వాచో॒ నివ॑ర్తంతే . అప్రా᳚ప్య॒ మన॑సా స॒హ . ఆనందం బ్రహ్మ॑ణో వి॒ద్వాన్ .
 న బిభేతి కదా॑చనే॒తి . తస్యైష ఏవ శారీ॑ర ఆ॒త్మా . యః॑ పూర్వ॒స్య . తస్మాద్వా
 ఏతస్మా᳚న్మనో॒మయాత్ . అన్యోఽన్తర ఆత్మా వి॑జ్ఞాన॒మయః . తేనై॑ష పూ॒ర్ణః . స వా
 ఏష పురుషవి॑ధ ఏ॒వ . తస్య పురు॑షవి॒ధతాం . అన్వయం॑ పురుష॒విధః . తస్య
 శ్ర॑ద్ధైవ॒ శిరః . ఋతం దక్షి॑ణః ప॒క్షః . సత్యముత్త॑రః ప॒క్షః . యో॑గ
 ఆ॒త్మా . మహః పుచ్ఛం॑ ప్రతి॒ష్ఠా . తదప్యేష శ్లో॑కో భ॒వతి .. 0. 8. 4. 4.. .. 4..

5 వి॒జ్ఞానం॑ య॒జ్ఞం త॑నుతే . కర్మా॑ణి తను॒తేఽపి॑ చ . వి॒జ్ఞానం॑ దే॒వాస్సర్వే᳚ .
 బ్రహ్మ॒ జ్యేష్ఠ॒ముపా॑సతే . వి॒జ్ఞానం॒ బ్రహ్మ॒ చేద్వేద॑ . తస్మా॒చ్చేన్న ప్ర॒మాద్య॑తి
 . శ॒రీరే॑ పాప్మ॑నో హి॒త్వా . సర్వాన్కామాంథ్సమశ్ను॑త ఇ॒తి . తస్యైష ఏవ శారీ॑ర ఆ॒త్మా
 . యః॑ పూర్వ॒స్య . తస్మాద్వా ఏతస్మాద్వి॑జ్ఞాన॒మయాత్ . అన్యోఽన్తర ఆత్మా॑ఽఽనంద॒మయః .
 తేనై॑ష పూ॒ర్ణః . స వా ఏష పురుషవి॑ధ ఏ॒వ . తస్య పురు॑షవి॒ధతాం . అన్వయం॑
 పురుష॒విధః . తస్య ప్రియ॑మేవ॒ శిరః . మోదో దక్షి॑ణః ప॒క్షః . ప్రమోద ఉత్త॑రః
 ప॒క్షః . ఆనం॑ద ఆ॒త్మా . బ్రహ్మ పుచ్ఛం॑ ప్రతి॒ష్ఠా . తదప్యేష శ్లో॑కో భ॒వతి ..

 0. 8. 5. 5.. .. 5..

6 అస॑న్నే॒వ స॑ భవతి . అస॒ద్బ్రహ్మేతి॒ వేద॒ చేత్ . అస్తి బ్రహ్మేతి॑ చేద్వే॒ద
 . సంతమేనం తతో వి॑దురి॒తి . తస్యైష ఏవ శారీ॑ర ఆ॒త్మా . యః॑ పూర్వ॒స్య .
 అథాతో॑ఽనుప్ర॒శ్నాః . ఉ॒తావి॒ద్వాన॒ముం లో॒కం ప్రేత్య॑ . కశ్చ॒న గ॑చ్ఛ॒తీ 3. ఆహో॑ వి॒ద్వాన॒ముం లో॒కం ప్రేత్య॑ . కశ్చి॒థ్సమ॑శ్ను॒తా 3 ఉ॒ . సో॑ఽకామయత . బ॒హు
 స్యాం॒ ప్రజా॑యే॒యేతి॑ . స తపో॑ఽతప్యత . స తప॑స్త॒ప్త్వా . ఇ॒దꣳ సర్వ॑మసృజత
 . యది॒దం కించ॑ . తథ్సృ॒ష్ట్వా . తదే॒వాను॒ప్రావి॑శత్ . తద॑నుప్ర॒విశ్య॑ .
 సచ్చ॒ త్యచ్చా॑భవత్ . ని॒రుక్తం॒ చాని॑రుక్తం చ . ని॒లయ॑నం॒ చాని॑లయనం
 చ . వి॒జ్ఞానం॒ చావి॑జ్ఞానం చ . సత్యం చానృతం చ స॑త్యమ॒భవత్ . యది॑దం
 కిం॒చ . తథ్సత్యమి॑త్యాచ॒క్షతే . తదప్యేష శ్లో॑కో భ॒వతి .. 0. 8. 6. 6.. .. 6..

7 అస॒ద్వా ఇ॒దమగ్ర॑ ఆసీత్ . తతో॒ వై సద॑జాయత . తదాత్మాన2ꣳ స్వయ॑మకు॒రుత
 . తస్మాత్తథ్సుకృతముచ్య॑త ఇ॒తి . యద్వై॑ తథ్సు॒కృతం . ర॑సో వై॒ సః
 . రస2ꣳ హ్యేవాయం లబ్ధ్వాఽఽనం॑దీ భ॒వతి . కో హ్యేవాన్యా᳚త్కః ప్రా॒ణ్యాత్ .
 యదేష ఆకాశ ఆనం॑దో న॒ స్యాత్ . ఏష హ్యేవాఽఽనం॑దయా॒తి . య॒దా హ్యే॑వైష॒
 ఏతస్మిన్నదృశ్యేఽనాత్మ్యేఽనిరుక్తేఽనిలయనేఽభయం ప్రతి॑ష్ఠాం విం॒దతే . అథ సోఽభయం
 గ॑తో భ॒వతి . య॒దా హ్యే॑వైష॒ ఏతస్మిన్నుదరమంత॑రం కు॒రుతే . అథ తస్య భ॑యం
 భ॒వతి . తత్త్వేవ భయం విదుషోఽమ॑న్వాన॒స్య . తదప్యేష శ్లో॑కో భ॒వతి .. 0. 8. 7. 7.. .. 7..

8 భీ॒షాఽస్మా॒ద్వాతః॑ పవతే . భీ॒షోదే॑తి॒ సూర్యః॑ . భీషాఽస్మాదగ్ని॑శ్చేంద్ర॒శ్చ
 . మృత్యుర్ధావతి పంచ॑మ ఇ॒తి . సైషాఽఽనందస్య మీమాꣳ॑సా భ॒వతి . యువా
 స్యాథ్సాధుయు॑వాఽధ్యా॒యకః . ఆశిష్ఠో దృఢిష్ఠో॑ బలి॒ష్ఠః . తస్యేయం పృథివీ
 సర్వా విత్తస్య॑ పూర్ణా॒ స్యాత్ . స ఏకో మానుష॑ ఆనం॒దః . తే యే శతం మానుషా॑
 ఆనం॒దాః . స ఏకో మనుష్యగంధర్వాణా॑మానం॒దః . శ్రోత్రియస్య చాకామ॑హత॒స్య .
 తే యే శతం మనుష్యగంధర్వాణా॑మానం॒దాః . స ఏకో దేవగంధర్వాణా॑మానం॒దః .
 శ్రోత్రియస్య చాకామ॑హత॒స్య . తే యే శతం దేవగంధర్వాణా॑మానం॒దాః . స ఏకః
 పితృణాం చిరలోకలోకానా॑మానం॒దః . శ్రోత్రియస్య చాకామ॑హత॒స్య . తే యే శతం
 పితృణాం చిరలోకలోకానా॑మానం॒దాః . స ఏక ఆజానజానాం దేవానా॑మానం॒దః . శ్రోత్రియస్య
 చాకామ॑హత॒స్య . తే యే శతమాజానజానాం దేవానా॑మానం॒దాః . స ఏకః కర్మదేవానాం
 దేవానా॑మానం॒దః . యే కర్మణా దేవాన॑పియం॒తి . శ్రోత్రియస్య చాకామ॑హత॒స్య . తే యే శతం
 కర్మదేవానాం దేవానా॑మానం॒దాః . స ఏకో దేవానా॑మానం॒దః . శ్రోత్రియస్య చాకామ॑హత॒స్య . తే
 యే శతం దేవానా॑మానం॒దాః . స ఏక ఇంద్ర॑స్యాఽఽనం॒దః .. శ్రోత్రియస్య చాకామ॑హత॒స్య
 . తే యే శతమింద్ర॑స్యాఽఽనం॒దాః . స ఏకో బృహస్పతే॑రానం॒దః . శ్రోత్రియస్య
 చాకామ॑హత॒స్య . తే యే శతం బృహస్పతే॑రానం॒దాః . స ఏకః ప్రజాపతే॑రానం॒దః
 . శ్రోత్రియస్య చాకామ॑హత॒స్య . తే యే శతం ప్రజాపతే॑రానం॒దాః . స ఏకో బ్రహ్మణ॑
 ఆనం॒దః . శ్రోత్రియస్య చాకామ॑హత॒స్య . స యశ్చా॑యం పు॒రుషే . యశ్చాసా॑వాది॒త్యే .
 స ఏకః॑ . స య॑ ఏవం॒విత్ . అస్మాల్లో॑కాత్ప్రే॒త్య . ఏతమన్నమయమాత్మానముప॑సంక్రా॒మతి
 . ఏతం ప్రాణమయమాత్మానముప॑సంక్రా॒మతి . ఏతం మనోమయమాత్మానముప॑సంక్రా॒మతి . ఏతం
 విజ్ఞానమయమాత్మానముప॑సంక్రా॒మతి . ఏతమానందమయమాత్మానముప॑సంక్రా॒మతి . తదప్యేష
 శ్లో॑కో భ॒వతి .. 0. 8. 8. 8..

9 యతో॒ వాచో॒ నివ॑ర్తంతే . అప్రా᳚ప్య॒ మన॑సా స॒హ . ఆనందం బ్రహ్మ॑ణో వి॒ద్వాన్ . న
 బిభేతి కుత॑శ్చనే॒తి . ఏతꣳ హ వావ॑ న త॒పతి . కిమహꣳ సాధు॑ నాక॒రవం
 . కిమహం పాపమకర॑వమి॒తి . స య ఏవం విద్వానేతే ఆత్మా॑న2ꣳ స్పృ॒ణుతే . ఉ॒భే
 హ్యే॑వైష॒ ఏతే ఆత్మా॑న2ꣳ స్పృ॒ణుతే . య ఏ॒వం వేద॑ . ఇత్యు॑ప॒నిష॑త్ .. 0. 8. 9. 9.. .. 9.. బ్ర॒హ్మ॒విదిదమయమిదమేక॑విꣳశతి॒రన్నా॒దన్న॑రస॒మయాత్
 ప్రాణో॒ వ్యానోఽపాన ఆకా॑శః॒ పృథివీ పుచ్ఛ॒ꣳ॒
 షడ్విꣳ॑శతిః ప్రా॒ణం యజు॒ర్॒ఋక్సామాదే॒శోఽథర్వాంగిరసః
 పుచ్ఛం॒ ద్వావిꣳ॑శతి॒ర్యత॑శ్శ్ర॒ద్ధర్తꣳ సత్యం యో॑గో॒
 మహో᳚ఽష్టాద॑శ వి॒జ్ఞానం॒ ప్రియం॒ మోదః ప్రమోద ఆనం॑దో॒ బ్రహ్మ పుచ్ఛం॒
 ద్వావిꣳ॑శతి॒రస॑న్నే॒వాష్టావిꣳ॑శతి॒రస॒థ్షోడ॑శ భీ॒షాఽస్మా॒న్మానుషో॒
 మనుష్యగంధర్వాణాం॒ దేవగంధర్వాణాం॒ పితృణాం చిరలోకలోకానా॒మాజానజానాం
 కర్మదేవానాం॒ యే కర్మణా దేవానా॒మింద్ర॑స్య॒ బృహస్పతేః॒ ప్రజాపతే॒ర్బ్రహ్మణ॒స్స
 యశ్చ॑ సంక్రా॒మత్యేక॑పంచా॒శద్యుతః॒ కుత॑శ్చ॒ నైకా॑దశ॒ నవ॑ .. 9..

 బ్ర॒హ్మ॒విన్నవ॑ .. 9..

0 స॒హ నా॑వవతు . స॒హ నౌ॑ భునక్తు . స॒హ వీ॒ర్యం॑ కరవావహై . తే॒జ॒స్వి
 నా॒వధీ॑తమస్తు॒ మా వి॑ద్విషా॒వహై᳚ . ఓం శాంతిః॒ శాంతిః॒ శాంతిః॑ ..

ఆరణ్యకే నవమః ప్రశ్నః 9 

0 స॒హ నా॑వవతు . స॒హ నౌ॑ భునక్తు . స॒హ వీ॒ర్యం॑ కరవావహై . తే॒జ॒స్వి
 నా॒వధీ॑తమస్తు॒ మా వి॑ద్విషా॒వహై᳚ . ఓం శాంతిః॒ శాంతిః॒ శాంతిః॑ ..

1 భృగు॒ర్వై వా॑రు॒ణిః . వరు॑ణం॒ పిత॑ర॒ముప॑ససార . అధీ॑హి భగవో॒ బ్రహ్మేతి॑
 . తస్మా॑ ఏ॒తత్ప్రో॑వాచ . అన్నం॑ ప్రా॒ణం చక్షుః॒ శ్రోత్రం॒ మనో॒ వాచ॒మితి॑ .
 తꣳ హో॑వాచ . యతో॒ వా ఇ॒మాని॒ భూతా॑ని॒ జాయం॑తే . యేన॒ జాతా॑ని॒ జీవం॑తి .
 యత్ప్రయం॑త్య॒భిసంవి॑శంతి . తద్విజి॑జ్ఞాసస్వ . తద్బ్రహ్మేతి॑ . స తపో॑ఽతప్యత .
 స తప॑స్త॒ప్త్వా .. 0. 9. 1. 1.. .. 1..

2 అన్నం॒ బ్రహ్మేతి॒ వ్య॑జానాత్ . అ॒న్నాద్ధ్యే॑వ ఖల్వి॒మాని॒ భూతా॑ని॒ జాయం॑తే .
 అన్నే॑న॒ జాతా॑ని॒ జీవం॑తి . అన్నం॒ ప్రయం॑త్య॒భిసంవి॑శం॒తీతి॑ . తద్వి॒జ్ఞాయ॑
 . పున॑రే॒వ వరు॑ణం॒ పిత॑ర॒ముప॑ససార . అధీ॑హి భగవో॒ బ్రహ్మేతి॑ . తꣳ
 హో॑వాచ . తప॑సా॒ బ్రహ్మ॒ విజి॑జ్ఞాసస్వ . తపో॒ బ్రహ్మేతి॑ . స తపో॑ఽతప్యత .
 స తప॑స్త॒ప్త్వా .. 0. 9. 2. 2.. .. 2..

3 ప్రా॒ణో బ్ర॒హ్మేతి॒ వ్య॑జానాత్ . ప్రా॒ణాద్ధ్యే॑వ ఖల్వి॒మాని॒ భూతా॑ని॒ జాయం॑తే .
 ప్రా॒ణేన॒ జాతా॑ని॒ జీవం॑తి . ప్రా॒ణం ప్రయం॑త్య॒భిసంవి॑శం॒తీతి॑ . తద్వి॒జ్ఞాయ॑
 . పున॑రే॒వ వరు॑ణం॒ పిత॑ర॒ముప॑ససార . అధీ॑హి భగవో॒ బ్రహ్మేతి॑ . తꣳ
 హో॑వాచ . తప॑సా॒ బ్రహ్మ॒ విజి॑జ్ఞాసస్వ . తపో॒ బ్రహ్మేతి॑ . స తపో॑ఽతప్యత .
 స తప॑స్త॒ప్త్వా .. 0. 9. 3. 3.. .. 3..

4 మనో॒ బ్రహ్మేతి॒ వ్య॑జానాత్ . మన॑సో॒ హ్యే॑వ ఖల్వి॒మాని॒ భూతా॑ని॒ జాయం॑తే .
 మన॑సా॒ జాతా॑ని॒ జీవం॑తి . మనః॒ ప్రయం॑త్య॒భిసంవి॑శం॒తీతి॑ . తద్వి॒జ్ఞాయ॑
 . పున॑రే॒వ వరు॑ణం॒ పిత॑ర॒ముప॑ససార . అధీ॑హి భగవో॒ బ్రహ్మేతి॑ . తꣳ
 హో॑వాచ . తప॑సా॒ బ్రహ్మ॒ విజి॑జ్ఞాసస్వ . తపో॒ బ్రహ్మేతి॑ . స తపో॑ఽతప్యత .
 స తప॑స్త॒ప్త్వా .. 0. 9. 4. 4.. .. 4..

5 వి॒జ్ఞానం॒ బ్రహ్మేతి॒ వ్య॑జానాత్ . వి॒జ్ఞానా॒ద్ధ్యే॑వ ఖల్వి॒మాని॒ భూతా॑ని॒ జాయం॑తే
 . వి॒జ్ఞానే॑న॒ జాతా॑ని॒ జీవం॑తి . వి॒జ్ఞానం॒ ప్రయం॑త్య॒భిసంవి॑శం॒తీతి॑
 . తద్వి॒జ్ఞాయ॑ . పున॑రే॒వ వరు॑ణం॒ పిత॑ర॒ముప॑ససార . అధీ॑హి భగవో॒
 బ్రహ్మేతి॑ . తꣳ హో॑వాచ . తప॑సా॒ బ్రహ్మ॒ విజి॑జ్ఞాసస్వ . తపో॒ బ్రహ్మేతి॑ .
 స తపో॑ఽతప్యత . స తప॑స్త॒ప్త్వా .. 0. 9. 5. 5.. .. 5..

6 ఆ॒నం॒దో బ్ర॒హ్మేతి॒ వ్య॑జానాత్ . ఆ॒నందా॒ద్ధ్యే॑వ ఖల్వి॒మాని॒ భూతా॑ని॒ జాయం॑తే
 . ఆ॒నం॒దేన॒ జాతా॑ని॒ జీవం॑తి . ఆ॒నం॒దం ప్రయం॑త్య॒భిసంవి॑శం॒తీతి॑
 . సైషా భా᳚ర్గ॒వీ వా॑రు॒ణీ వి॒ద్యా . ప॒ర॒మే వ్యో॑మ॒న్ప్రతి॑ష్ఠితా . స య
 ఏ॒వం వేద॒ ప్రతి॑తిష్ఠతి . అన్న॑వానన్నా॒దో భ॑వతి . మ॒హాన్భ॑వతి ప్ర॒జయా॑
 ప॒శుభి॑ర్బ్రహ్మవర్చ॒సేన॑ . మ॒హాన్కీ॒ర్త్యా .. 0. 9. 6. 6.. .. 6..

7 అన్నం॒ న నిం॑ద్యాత్ . తద్వ్ర॒తం . ప్రా॒ణో వా అన్నం᳚ . శరీ॑రమన్నా॒దం . ప్రా॒ణే
 శరీ॑రం॒ ప్రతి॑ష్ఠితం . శరీ॑రే ప్రా॒ణః ప్రతి॑ష్ఠితః . తదే॒తదన్న॒మన్నే॒
 ప్రతి॑ష్ఠితం . స య ఏ॒తదన్న॒మన్నే॒ ప్రతి॑ష్ఠితం॒ వేద॒ ప్రతి॑తిష్ఠతి .
 అన్న॑వానన్నా॒దో భ॑వతి . మ॒హాన్భ॑వతి ప్ర॒జయా॑ ప॒శుభి॑ర్బ్రహ్మవర్చ॒సేన॑
 . మ॒హాన్కీ॒ర్త్యా .. 0. 9. 7. 7.. .. 7..

8 అన్నం॒ న పరి॑చక్షీత . తద్వ్ర॒తం . ఆపో॒ వా అన్నం᳚ . జ్యోతి॑రన్నా॒దం . అ॒ప్సు
 జ్యోతిః॒ ప్రతి॑ష్ఠితం . జ్యోతి॒ష్యాపః॒ ప్రతి॑ష్ఠితాః . తదే॒తదన్న॒మన్నే॒
 ప్రతి॑ష్ఠితం . స య ఏ॒తదన్న॒మన్నే॒ ప్రతి॑ష్ఠితం॒ వేద॒ ప్రతి॑తిష్ఠతి .
 అన్న॑వానన్నా॒దో భ॑వతి . మ॒హాన్భ॑వతి ప్ర॒జయా॑ ప॒శుభి॑ర్బ్రహ్మవర్చ॒సేన॑
 . మ॒హాన్కీ॒ర్త్యా .. 0. 9. 8. 8.. .. 8..

9 అన్నం॑ బ॒హు కు॑ర్వీత . తద్వ్ర॒తం . పృ॒థి॒వీ వా అన్నం᳚ . ఆ॒కా॒శో᳚ఽన్నా॒దః
 . పృ॒థి॒వ్యామా॑కా॒శః ప్రతి॑ష్ఠితః . ఆ॒కా॒శే పృ॑థి॒వీ ప్రతి॑ష్ఠితా .
 తదే॒తదన్న॒మన్నే॒ ప్రతి॑ష్ఠితం . స య ఏ॒తదన్న॒మన్నే॒ ప్రతి॑ష్ఠితం॒
 వేద॒ ప్రతి॑తిష్ఠతి . అన్న॑వానన్నా॒దో భ॑వతి . మ॒హాన్భ॑వతి ప్ర॒జయా॑
 ప॒శుభి॑ర్బ్రహ్మవర్చ॒సేన॑ . మ॒హాన్కీ॒ర్త్యా .. 0. 9. 9. 9.. .. 9..

10 న కంచన వసతౌ ప్రత్యా॑చక్షీ॒త . తద్వ్ర॒తం . తస్మాద్యయా కయా చ విధయా బహ్వ॑న్నం
 ప్రా॒ప్నుయాత్ . అరాధ్యస్మా అన్నమి॑త్యాచ॒క్షతే . ఏతద్వై ముఖతో᳚ఽన్నꣳ రా॒ద్ధం .
 ముఖతోఽస్మా అ॑న్నꣳ రా॒ధ్యతే . ఏతద్వై మధ్యతో᳚ఽన్నꣳ రా॒ద్ధం . మధ్యతోఽస్మా
 అ॑న్నꣳ రా॒ధ్యతే . ఏతద్వా అంతతో᳚ఽన్నꣳ రా॒ద్ధం . అంతతోఽస్మా అ॑న్నꣳ
 రా॒ధ్యతే . య ఏ॑వం వే॒ద . క్షేమ ఇ॑తి వా॒చి . యోగక్షేమ ఇతి ప్రా॑ణాపా॒నయోః .
 కర్మే॑తి హ॒స్తయోః . గతిరి॑తి పా॒దయోః . విముక్తిరి॑తి పా॒యౌ . ఇతి మానుషీః᳚ సమా॒జ్ఞాః
 . అథ దై॒వీః . తృప్తిరి॑తి వృ॒ష్టౌ . బలమి॑తి వి॒ద్యుతి . యశ ఇ॑తి ప॒శుషు
 . జ్యోతిరితి న॑క్షత్రే॒షు . ప్రజాతిరమృతమానంద ఇ॑త్యుప॒స్థే . సర్వమి॑త్యాకా॒శే .
 తత్ప్రతిష్ఠేత్యు॑పాసీ॒త . ప్రతిష్ఠా॑వాన్భ॒వతి . తన్మహ ఇత్యు॑పాసీ॒త . మ॑హాన్భ॒వతి
 . తన్మన ఇత్యు॑పాసీ॒త . మాన॑వాన్భ॒వతి . తన్నమ ఇత్యు॑పాసీ॒త . నమ్యంతే᳚ఽస్మై
 కా॒మాః . తద్బ్రహ్మేత్యు॑పాసీ॒త . బ్రహ్మ॑వాన్భ॒వతి . తద్బ్రహ్మణః పరిమర ఇత్యు॑పాసీ॒త .
 పర్యేణం మ్రియంతే ద్విషంత॑స్సప॒త్నాః . పరి యే᳚ఽప్రియా᳚ భ్రాతృ॒వ్యాః . స యశ్చా॑యం
 పు॒రుషే . యశ్చాసా॑వాది॒త్యే . స ఏకః॑ . స య॑ ఏవం॒ విత్ . అస్మాల్లో॑కాత్ప్రే॒త్య
 . ఏతమన్నమయమాత్మానముప॑సంక్ర॒మ్య . ఏతం ప్రాణమయమాత్మానముప॑సంక్ర॒మ్య .
 ఏతం మనోమయమాత్మానముప॑సంక్ర॒మ్య . ఏతం విజ్ఞానమయమాత్మానముప॑సంక్ర॒మ్య .
 ఏతమానందమయమాత్మానముప॑సంక్ర॒మ్య . ఇమాం ల్లోకన్కామాన్నీ కామరూప్య॑నుసం॒చరన్న్ .
 ఏతథ్సామ గా॑యన్నా॒స్తే . హా 3 వు॒ హా 3 వు॒ హా 3 వు॑ . అ॒హమన్నమ॒హమన్నమ॒హమన్నం .
 అ॒హమన్నా॒దోఽ 3ఓ॒ హమన్నా॒దోఽ 3ఓ॒ హమన్నా॒దః . అ॒హ2ꣳ శ్లోక॒కృద॒హ2ꣳ
 శ్లోక॒కృద॒హ2ꣳ శ్లోక॒కృత్ . అ॒హమస్మి ప్రథమజా ఋతా 3 స్య॒ . పూర్వం దేవేభ్యో
 అమృతస్య నా 3 భా॒యి॒ . యో మా దదాతి స ఇదేవ మా 3 వాః॒ . అ॒హమన్న॒మన్న॑మ॒దంత॒మా
 3 ద్మి॒ . అ॒హం విశ్వం॒ భువ॑న॒మభ్య॑భ॒వాం . సువ॒ర్న జ్యోతీః᳚ . య ఏ॒వం వేద॑
 . ఇత్యు॑ప॒నిష॑త్ .. 0. 9. 10. 10..

  రా॒ద్ధ్యతే వి॒ద్యుతి మాన॑వాన్భ॒వత్యేకో॒ హా3వు॒ య ఏ॒వం వేదైకం॑చ .. 10..

 భృగు॒స్తస్మై॒ యతో॑ విశంతి॒ తద్విజి॑జ్ఞాసస్వ॒ తత్త్రయో॑ద॒శాన్నం॑ ప్రా॒ణో
 మనో॑ వి॒జ్ఞాన॒మితి॑ వి॒జ్ఞాయ॒ తంతప॑సా॒ ద్వాద॑శ ద్వాదశానం॒ద ఇతి॒ సైషా
 దశాన్నం॒ న నిం॑ద్యాత్ప్రా॒ణః శరీ॑రం॒ అన్నం॒ న పరి॑చక్షీ॒తాపో॒ జ్యోతి॒రన్నం॑
 బ॒హు కు॑ర్వీత పృథి॒వ్యా॑కా॒శ ఏకా॑ద॒శైకా॑దశ॒ న కంచనైక॑షష్టి॒ర్దశ॑
 .. 10..

0 స॒హ నా॑వవతు . స॒హ నౌ॑ భునక్తు . స॒హ వీ॒ర్యం॑ కరవావహై . తే॒జ॒స్వి
 నా॒వధీ॑తమస్తు॒ మా వి॑ద్విషా॒వహై᳚ . ఓం శాంతిః॒ శాంతిః॒ శాంతిః॑ ..

ఆరణ్యకే దశమః ప్రశ్నః 10 

0 స॒హ నా॑వవతు . స॒హ నౌ॑ భునక్తు . స॒హ వీ॒ర్యం॑ కరవావహై . తే॒జ॒స్వి
 నా॒వధీ॑తమస్తు॒ మా వి॑ద్విషా॒వహై᳚ . ఓం శాంతిః॒ శాంతిః॒ శాంతిః॑ ..

1 అంభ॑స్య పా॒రే భువ॑నస్య॒ మధ్యే॒ నాక॑స్య పృ॒ష్ఠే మ॑హ॒తో మహీ॑యాన్
 . శు॒క్రేణ॒ జ్యోతీꣳ॑షి సమను॒ప్రవి॑ష్టః ప్ర॒జాప॑తిశ్చరతి॒ గర్భే॑
 అం॒తః . యస్మి॑న్ని॒దꣳ సం చ॒ వి చైతి॒ సర్వం॒ యస్మిం॑దే॒వా అధి॒ విశ్వే॑
 నిషే॒దుః . తదే॒వ భూ॒తం తదు॒ భవ్య॑మా ఇ॒దం తద॒క్షరే॑ పర॒మే వ్యో॑మన్న్
 . యేనా॑వృ॒తం ఖం చ॒ దివం॑ మ॒హీం చ॒ యేనా॑ది॒త్యస్తప॑తి॒ తేజ॑సా॒
 భ్రాజ॑సా చ . యమం॒తస్స॑ము॒ద్రే క॒వయో॒ వయం॑తి॒ యద॒క్షరే॑ పర॒మే
 ప్ర॒జాః . యతః॑ ప్రసూ॒తా జ॒గతః॑ ప్రసూతీ॒ తోయే॑న జీ॒వాన్వ్యచ॑సర్జ॒ భూమ్యాం᳚
 . యదోష॑ధీభిః పు॒రుషా᳚న్ప॒శూగ్శ్చ॒ వివే॑శ భూ॒తాని॑ చరాచ॒రాణి॑
 . అతః॑ పరం॒ నాన్య॒దణీ॑యసꣳ హి॒ పరా᳚త్పరం॒ యన్మహ॑తో మ॒హాంతం᳚ .
 యదే॑కమ॒వ్యక్త॒మనం॑తరూపం॒ విశ్వం॑ పురా॒ణం తమ॑సః॒ పర॑స్తాత్ .. 0. 10. 1. 1..

2 తదే॒వర్తం తదు॑ స॒త్యమా॑హు॒స్తదే॒వ బ్రహ్మ॑ పర॒మం క॑వీ॒నాం .
 ఇ॒ష్టా॒పూ॒ర్తం బ॑హు॒ధా జా॒తం జాయ॑మానం వి॒శ్వం బి॑భర్తి॒ భువ॑నస్య॒ నాభిః॑
 . తదే॒వాగ్నిస్తద్వా॒యుస్తథ్సూర్య॒స్తదు॑ చం॒ద్రమాః᳚ . తదే॒వ శు॒క్రమ॒మృతం॒
 తద్బ్రహ్మ॒ తదాప॒స్స ప్ర॒జాప॑తిః . సర్వే॑ నిమే॒షా జ॒జ్ఞిరే॑ వి॒ద్యుతః॒
 పురు॑షా॒దధి॑ . క॒లా ము॑హూ॒ర్తాః కాష్ఠా᳚శ్చాహోరా॒త్రాశ్చ॑ సర్వ॒శః .
 అ॒ర్ధ॒మా॒సా మాసా॑ ఋ॒తవః॑ సంవథ్స॒రశ్చ॑ కల్పంతాం . స ఆపః॑ ప్రదు॒ఘే
 ఉ॒భే ఇ॒మే అం॒తరి॑క్ష॒మథో॒ సువః॑ . నైన॑మూ॒ర్ధ్వం న తి॒ర్యంచం॒ న మధ్యే॒
 పరి॑జగ్రభత్ . న తస్యే॑శే॒ కశ్చ॒న తస్య॑ నామ మ॒హద్యశః॑ .. 0. 10. 1. 2..

3 న సం॒దృశే॑ తిష్ఠతి॒ రూప॑మస్య॒ న చక్షు॑షా పశ్యతి॒ కశ్చ॒నైనం᳚
 . హృ॒దా మ॑నీ॒షా మన॑సా॒ఽభిక్లృ॑ప్తో॒ య ఏ॑నం వి॒దురమృ॑తా॒స్తే
 భ॑వంతి . అ॒ద్భ్యస్సంభూ॑తో హిరణ్యగ॒ర్భ ఇత్య॒ష్టౌ . ఏ॒ష హి దే॒వః
 ప్ర॒దిశోఽను॒ సర్వాః॒ పూర్వో॑ హి జా॒తస్స ఉ॒ గర్భే॑ అం॒తః . స వి॒జాయ॑మానస్స
 జని॒ష్యమా॑ణః ప్ర॒త్యఙ్ముఖా᳚స్తిష్ఠతి వి॒శ్వతో॑ముఖః . వి॒శ్వత॑శ్చక్షురు॒త
 వి॒శ్వతో॑ముఖో వి॒శ్వతో॑హస్త ఉ॒త వి॒శ్వత॑స్పాత్ . సం బా॒హుభ్యాం॒ నమ॑తి॒
 సం పత॑త్రై॒ర్ద్యావా॑పృథి॒వీ జ॒నయం॑దే॒వ ఏకః॑ . వే॒నస్తత్పశ్య॒న్విశ్వా॒
 భువ॑నాని వి॒ద్వాన్, యత్ర॒ విశ్వం॒ భవ॒త్యేక॑నీళం . యస్మి॑న్ని॒దꣳ సం చ॒
 వి చైక॒ꣳ॒ స ఓతః॒ ప్రోత॑శ్చ వి॒భుః ప్ర॒జాసు॑ . ప్ర తద్వో॑చే అ॒మృతం॒
 ను వి॒ద్వాన్గం॑ధ॒ర్వో నామ॒ నిహి॑తం॒ గుహా॑సు .. 0. 10. 1. 3..

4 త్రీణి॑ ప॒దా నిహి॑తా॒ గుహా॑సు॒ యస్తద్వేద॑ సవి॒తుః పి॒తా స॑త్ . స నో॒
 బంధు॑ర్జని॒తా స వి॑ధా॒తా ధామా॑ని॒ వేద॒ భువ॑నాని॒ విశ్వా᳚ . యత్ర॑
 దే॒వా అ॒మృత॑మానశా॒నాస్తృ॒తీయే॒ ధామా᳚న్య॒భ్యైర॑యంత . పరి॒
 ద్యావా॑పృథి॒వీ యం॑తి స॒ద్యః పరి॑ లో॒కాన్పరి॒ దిశః॒ పరి॒ సువః॑ .
 ఋ॒తస్య॒ తంతుం॑ వితతం వి॒చృత్య॒ తద॑పశ్య॒త్తద॑భవత్ప్ర॒జాసు॑ .
 ప॒రీత్య॑ లో॒కాన్ప॒రీత్య॑ భూ॒తాని॑ ప॒రీత్య॒ సర్వాః᳚ ప్ర॒దిశో॒ దిశ॑శ్చ
 . ప్ర॒జాప॑తిః ప్రథమ॒జా ఋ॒తస్యా॒త్మనా॒ఽఽత్మాన॑మ॒భిసంబ॑భూవ .
 సద॑స॒స్పతి॒మద్భు॑తం ప్రి॒యమింద్ర॑స్య॒ కామ్యం᳚ . సనిం॑ మే॒ధామ॑యాసిషం .
 ఉద్దీ᳚ప్యస్వ జాతవేదోఽప॒ఘ్నన్నిరృ॑తిం॒ మమ॑ .. 0. 10. 1. 4..

5 ప॒శూగ్శ్చ॒ మహ్య॒మావ॑హ॒ జీవ॑నం చ॒ దిశో॑ దిశ . మా నో॑ హిꣳసీజ్జాతవేదో॒
 గామశ్వం॒ పురు॑షం॒ జగ॑త్ . అబి॑భ్ర॒దగ్న॒ ఆగ॑హి శ్రి॒యా మా॒ పరి॑పాతయ .
 పురు॑షస్య విద్మ సహస్రా॒క్షస్య॑ మహాదే॒వస్య॑ ధీమహి . తన్నో॑ రుద్రః ప్రచో॒దయా᳚త్
 . తత్పురు॑షాయ వి॒ద్మహే॑ మహాదే॒వాయ॑ ధీమహి . తన్నో॑ రుద్రః ప్రచో॒దయా᳚త్ .
 తత్పురు॑షాయ వి॒ద్మహే॑ వక్రతుం॒డాయ॑ ధీమహి . తన్నో॑ దంతిః ప్రచో॒దయా᳚త్ .
 తత్పురు॑షాయ వి॒ద్మహే॑ చక్రతుం॒డాయ॑ ధీమహి .. 0. 10. 1. 5..

6 తన్నో॑ నందిః ప్రచో॒దయా᳚త్ . తత్పురు॑షాయ వి॒ద్మహే॑ మహాసే॒నాయ॑ ధీమహి .
 తన్న॑ష్షణ్ముఖః ప్రచో॒దయా᳚త్ . తత్పురు॑షాయ వి॒ద్మహే॑ సువర్ణప॒క్షాయ॑ ధీమహి .
 తన్నో॑ గరుడః ప్రచో॒దయా᳚త్ . వే॒దా॒త్మ॒నాయ॑ వి॒ద్మహే॑ హిరణ్యగ॒ర్భాయ॑ ధీమహి
 . తన్నో᳚ బ్రహ్మ ప్రచో॒దయా᳚త్ . నా॒రా॒య॒ణాయ॑ వి॒ద్మహే॑ వాసుదే॒వాయ॑ ధీమహి .
 తన్నో॑ విష్ణుః ప్రచో॒దయా᳚త్ . వ॒జ్ర॒న॒ఖాయ॑ వి॒ద్మహే॑ తీక్ష్ణద॒గ్గ్॒ష్ట్రాయ॑
 ధీమహి .. 0. 10. 1. 6..

7 తన్నో॑ నారసిꣳహః ప్రచో॒దయా᳚త్ . భా॒స్క॒రాయ॑ వి॒ద్మహే॑ మహద్యుతిక॒రాయ॑
 ధీమహి . తన్నో॑ ఆదిత్యః ప్రచో॒దయా᳚త్ . వై॒శ్వా॒న॒రాయ॑ వి॒ద్మహే॑ లాలీ॒లాయ॑
 ధీమహి . తన్నో॑ అగ్నిః ప్రచో॒దయా᳚త్ . కా॒త్యా॒య॒నాయ॑ వి॒ద్మహే॑ కన్యకు॒మారి॑ ధీమహి
 . తన్నో॑ దుర్గిః ప్రచో॒దయా᳚త్ . స॒హ॒స్ర॒పర॑మా దే॒వీ॒ శ॒తమూ॑లా శ॒తాంకు॑రా .
 సర్వꣳ॑ హరతు॑ మే పా॒పం॒ దూ॒ర్వా దు॑స్స్వప్న॒నాశ॑నీ . కాండా᳚త్కాండాత్ప్ర॒రోహం॑తీ॒
 పరు॑షఃపరుషః॒ పరి॑ .. 0. 10. 1. 7..

8 ఏ॒వా నో॑ దూర్వే॒ ప్రత॑ను స॒హస్రే॑ణ శ॒తేన॑ చ . యా శ॒తేన॑ ప్రత॒నోషి॑
 స॒హస్రే॑ణ వి॒రోహ॑సి . తస్యా᳚స్తే దేవీష్టకే వి॒ధేమ॑ హ॒విషా॑ వ॒యం .
 అశ్వ॑క్రాం॒తే ర॑థక్రాం॒తే॒ వి॒ష్ణుక్రాం᳚తే వ॒సుంధ॑రా . శిరసా॑ ధార॑యిష్యా॒మి॒
 ర॒క్ష॒స్వ మాం᳚ పదే॒పదే . భూమిర్ధేనుర్ధరణీ లో॑కధా॒రిణీ . ఉ॒ద్ధృతా॑ఽసి
 వ॑రాహే॒ణ॒ కృ॒ష్ణే॒న శ॑తబా॒హునా . మృ॒త్తికే॑ హన॑ మే పా॒పం॒ య॒న్మ॒యా
 దు॑ష్కృతం॒ కృతం . మృ॒త్తికే᳚ బ్రహ్మ॑దత్తా॒ఽఽసి॒ కా॒శ్యపే॑నాభి॒మంత్రి॑తా .
 మృ॒త్తికే॑ దేహి॑ మే పు॒ష్టిం॒ త్వ॒యి స॑ర్వం ప్ర॒తిష్ఠి॑తం .. 0. 10. 1. 8..

9 మృ॒త్తికే᳚ ప్రతిష్ఠి॑తే స॒ర్వం॒ త॒న్మే ని॑ర్ణుద॒ మృత్తి॑కే . తయా॑ హ॒తేన॑
 పాపే॒న॒ గ॒చ్ఛా॒మి ప॑రమాం॒ గతిం . యత॑ ఇంద్ర॒ భయా॑మహే॒ తతో॑ నో॒
 అభ॑యం కృధి . మఘ॑వంఛ॒గ్ధి తవ॒ తన్న॑ ఊ॒తయే॒ విద్విషో॒ విమృధో॑ జహి
 . స్వ॒స్తి॒దా వి॒శస్పతి॑ర్వృత్ర॒హా విమృధో॑ వ॒శీ . వృషేంద్రః॑ పు॒ర ఏ॑తు
 నస్స్వస్తి॒దా అ॑భయంక॒రః . స్వ॒స్తి న॒ ఇంద్రో॑ వృ॒ద్ధశ్ర॑వాస్స్వ॒స్తి నః॑ పూ॒షా
 వి॒శ్వవే॑దాః . స్వ॒స్తి న॒స్తార్క్ష్యో॒ అరి॑ష్టనేమిస్స్వ॒స్తి నో॒ బృహ॒స్పతి॑ర్దధాతు .
 ఆపాం᳚త మన్యుస్తృ॒పల॑ప్రభర్మా॒ ధునిః॒ శిమీ॑వాం॒ఛరు॑మాꣳ ఋజీ॒షీ . సోమో॒
 విశ్వా᳚న్యత॒సా వనా॑ని॒ నార్వాగింద్రం॑ ప్రతి॒మానా॑ని దేభుః .. 0. 10. 1. 9..

10 బ్రహ్మ॑ జజ్ఞా॒నం ప్ర॑థ॒మం పు॒రస్తా॒ద్వి సీ॑మ॒తస్సు॒రుచో॑ వే॒న ఆ॑వః .
 స బు॒ధ్నియా॑ ఉప॒మా అ॑స్య వి॒ష్ఠాస్స॒తశ్చ॒ యోని॒మస॑తశ్చ॒ వివః॑ . స్యో॒నా
 పృ॑థివి॒ భవా॑ నృక్ష॒రా ని॒వేశ॑నీ . యచ్ఛా॑ నః॒ శర్మ॑ స॒ప్రథాః᳚ .
 గం॒ధ॒ద్వా॒రాం దు॑రాధ॒ర్॒షాం॒ ని॒త్యపు॑ష్టాం కరీ॒షిణీం᳚ . ఈ॒శ్వరీꣳ॑
 సర్వ॑భూతా॒నాం॒ తామి॒హోప॑హ్వయే॒ శ్రియం . శ్రీ᳚ర్మే భ॒జతు . అలక్ష్మీ᳚ర్మే న॒శ్యతు .
 విష్ణు॑ముఖా॒ వై దే॒వాశ్ఛందో॑భిరి॒మాన్ లో॒కాన॑నపజ॒య్యమ॒భ్య॑జయన్ . మ॒హాꣳ
 ఇంద్రో॒ వజ్ర॑బాహుః షోడ॒శీ శర్మ॑ యచ్ఛతు .. 0. 10. 1. 10..

11 స్వ॒స్తి నో॑ మ॒ఘవా॑ కరోతు॒ హంతు॑ పా॒ప్మానం॒ యో᳚ఽస్మాంద్వేష్టి॑ . సో॒మాన॒గ్గ్॒
 స్వర॑ణం కృణు॒హి బ్ర॑హ్మణస్పతే . క॒క్షీవం॑తం॒ య ఔ॑శి॒జం . శరీ॑రం
 యజ్ఞశమ॒లం కుసీ॑దం॒ తస్మిం᳚థ్సీదతు॒ యో᳚ఽస్మాంద్వేష్టి॑ . చర॑ణం ప॒విత్రం॒
 విత॑తం పురా॒ణం యేన॑ పూ॒తస్తర॑తి దుష్కృ॒తాని॑ . తేన॑ ప॒విత్రే॑ణ శు॒ద్ధేన॑
 పూ॒తా అతి॑ పా॒ప్మాన॒మరా॑తిం తరేమ . స॒జోషా॑ ఇంద్ర॒ సగ॑ణో మ॒రుద్భిః॒ సోమం॑
 పిబ వృత్రహంఛూర వి॒ద్వాన్ . జ॒హి శత్రూ॒ꣳ॒రప॒ మృధో॑ నుద॒స్వాథాభ॑యం
 కృణుహి వి॒శ్వతో॑ నః . సు॒మి॒త్రా న॒ ఆప॒ ఓష॑ధయస్సంతు దుర్మి॒త్రాస్తస్మై॑
 భూయాసు॒ఱ్యో᳚ఽస్మాంద్వేష్టి॒ యం చ॑ వ॒యం ద్వి॒ష్మః . ఆపో॒ హి ష్ఠా మ॑యో॒భువ॒స్తా
 న॑ ఊ॒ర్జే ద॑ధాతన .. 0. 10. 1. 11..

12 మ॒హే రణా॑య॒ చక్ష॑సే . యో వః॑ శి॒వత॑మో॒ రస॒స్తస్య॑ భాజయతే॒హ నః॑
 . ఉ॒శ॒తీరి॑వ మా॒తరః॑ . తస్మా॒ అరం॑ గమామ వో॒ యస్య॒ క్షయా॑య॒ జిన్వ॑థ
 . ఆపో॑ జ॒నయ॑థా చ నః . హిర॑ణ్యశృంగం॒ వరు॑ణం॒ ప్రప॑ద్యే తీ॒ర్థం మే॑
 దేహి॒ యాచి॑తః . య॒న్మయా॑ భు॒క్తమ॒సాధూ॑నాం పా॒పేభ్య॑శ్చ ప్ర॒తిగ్ర॑హః .
 యన్మే॒ మన॑సా వా॒చా॒ క॒ర్మ॒ణా వా దు॑ష్కృతం॒ కృతం . తన్న॒ ఇంద్రో॒ వరు॑ణో॒
 బృహ॒స్పతి॑స్సవి॒తా చ॑ పునంతు॒ పునః॑ పునః . నమో॒ఽగ్నయే᳚ఽప్సు॒మతే॒ నమ॒
 ఇంద్రా॑య॒ నమో॒ వరు॑ణాయ॒ నమో వారుణ్యై॑ నమో॒ఽద్భ్యః .. 0. 10. 1. 12..

13 యద॒పాం క్రూ॒రం యద॑మే॒ధ్యం యద॑శాం॒తం తదప॑గచ్ఛతాత్ .
 అ॒త్యా॒శ॒నాద॑తీపా॒నా॒ద్య॒చ్చ ఉ॒గ్రాత్ప్ర॑తి॒గ్రహా᳚త్ . తన్నో॒ వరు॑ణో రా॒జా॒
 పా॒ణినా᳚ హ్యవ॒మర్శ॑తు . సో॑ఽహమ॑పా॒పో వి॒రజో॒ నిర్ము॒క్తో ము॑క్తకి॒ల్బిషః .
 నాక॑స్య పృ॒ష్ఠమారు॑హ్య॒ గచ్ఛే॒ద్బ్రహ్మ॑ సలో॒కతాం . యశ్చా॒ప్సు వరు॑ణ॒స్స
 పు॒నాత్వ॑ఘమర్ష॒ణః . ఇ॒మం మే॑ గంగే యమునే సరస్వతి॒ శుతు॑ద్రి॒ స్తోమꣳ॑
 సచతా॒ పరు॒ష్ణియా . అ॒సి॒క్ని॒యా మ॑రుద్వృధే వి॒తస్త॒యాఽఽర్జీ॑కీయే శృణు॒హ్యా
 సు॒షోమ॑యా . ఋ॒తం చ॑ స॒త్యం చా॒భీ᳚ద్ధా॒త్తప॒సోఽధ్య॑జాయత . తతో॒
 రాత్రి॑రజాయత॒ తతః॑ సము॒ద్రో అ॑ర్ణ॒వః .. 0. 10. 1. 13..

14 స॒ము॒ద్రాద॑ర్ణ॒వాదధి॑ సంవథ్స॒రో అ॑జాయత . అ॒హో॒రా॒త్రాణి॑
 వి॒దధ॒ద్విశ్వ॑స్య మిష॒తో వ॒శీ . సూ॒ర్యా॒చం॒ద్ర॒మసౌ॑ ధా॒తా
 య॑థాపూ॒ర్వమ॑కల్పయత్ . దివం॑ చ పృథి॒వీం చాం॒తరి॑క్ష॒మథో॒ సువః॑ .
 యత్పృ॑థి॒వ్యాꣳ రజ॑స్స్వ॒మాంతరి॑క్షే వి॒రోద॑సీ . ఇ॒మాగ్స్తదా॒పో వ॑రుణః
 పు॒నాత్వ॑ఘమర్ష॒ణః . పు॒నంతు॒ వస॑వః పు॒నాతు॒ వరు॑ణః పు॒నాత్వ॑ఘమర్ష॒ణః
 . ఏ॒ష భూ॒తస్య॑ మ॒ధ్యే భువ॑నస్య గో॒ప్తా . ఏ॒ష పు॒ణ్యకృ॑తాం లో॒కా॒నే॒ష
 మృ॒త్యోర్హి॑ర॒ణ్మయం᳚ . ద్యావా॑పృథి॒వ్యోర్హి॑ర॒ణ్మయ॒ꣳ॒ స2ꣳశ్రి॑త॒ꣳ॒
 సువః॑ .. 0. 10. 1. 14..

15 స న॒స్సువః॒ సꣳశి॑శాధి . ఆర్ద్రం॒ జ్వల॑తి॒ జ్యోతి॑ర॒హమ॑స్మి .
 జ్యోతి॒ర్జ్వల॑తి॒ బ్రహ్మా॒హమ॑స్మి . యో॑ఽహమ॑స్మి॒ బ్రహ్మా॒హమ॑స్మి . అ॒హమ॑స్మి॒
 బ్రహ్మా॒హమ॑స్మి . అ॒హమే॒వాహం మాం జు॑హోమి॒ స్వాహా᳚ . అ॒కా॒ర్య॒కా॒ర్య॑వకీ॒ర్ణీ స్తే॒నో
 భ్రూ॑ణ॒హా గు॑రుత॒ల్పగః . వరు॑ణో॒ఽపామ॑ఘమర్ష॒ణస్తస్మా᳚త్ పా॒పాత్ ప్రము॑చ్యతే
 . ర॒జోభూమి॑స్త్వ॒ మాꣳ రోద॑యస్వ॒ ప్రవ॑దంతి॒ ధీరాః᳚ . ఆక్రాం᳚థ్సము॒ద్రః
 ప్ర॑థ॒మే విధ॑ర్మంజ॒నయ॑న్ప్ర॒జా భువ॑నస్య॒ రాజా᳚ . వృషా॑ ప॒విత్రే॒ అధి॒
 సానో॒ అవ్యే॑ బృ॒హథ్సోమో॑ వావృధే సువా॒న ఇందుః॑ .. 0. 10. 1. 15.. పుర॑స్తా॒ద్యశో॒
 నిహి॑తం॒ గుహా॑సు॒ మమ॑ చక్రతుం॒డాయ॑ ధీమహి తీక్ష్ణద॒గ్గ్॒ష్ట్రాయ॑ ధీమహి॒
 పరి॑ ప్ర॒తిష్ఠి॑తం దేభుర్యచ్ఛతు దధాతనా॒ద్భ్యో᳚ఽర్ణ॒వస్సువో॒ రాజైకం॑ చ
 .. 1.. రు॒ద్రో॒ రు॒ద్రశ్చ॒ దం॒తి॒శ్చ॒ నం॒దిః॒ ష॒ణ్ము॒ఖ॒ ఏ॒వ చ॑
 . గ॒రు॒డో॒ బ్ర॒హ్మ॒ వి॒ష్ణు॒శ్చ॒ నా॒ర॒సి॒ꣳ॒హ॒స్త॒థై॒వ చ॑ .
 ఆ॒ది॒త్యో॒ఽగ్ని॒శ్చ॒ దు॒ర్గి॒శ్చ॒ క్ర॒మే॒ణ ద్వా॑ద॒శాంభ॑సి .. మ॒ మ॒ వ॒
 చ॒ మ॒ సు॒ వే॒ నా॒ వ॒ భా॒ వై॒ కా॒త్యా॒య॒నాయ॑ ..

16 జా॒తవే॑దసే సునవామ॒ సోమ॑మరాతీయ॒తో నిద॑హాతి॒ వేదః॑ . స నః॑ పర్ష॒దతి॑
 దు॒ర్గాణి॒ విశ్వా॑ నా॒వేవ॒ సింధుం॑ దురి॒తాఽత్య॒గ్నిః . తామ॒గ్నివ॑ర్ణాం॒
 తప॑సా జ్వలం॒తీం వై॑రోచ॒నీం క॑ర్మఫ॒లేషు॒ జుష్టాం᳚ . దు॒ర్గాం దే॒వీꣳ
 శర॑ణమ॒హం ప్రప॑ద్యే సు॒తర॑సి తరసే॒ నమః॑ . అగ్నే॒ త్వం పా॑రయా॒ నవ్యో॑
 అ॒స్మాంథ్స్వ॒స్తిభి॒రతి॑ దు॒ర్గాణి॒ విశ్వా᳚ . పూశ్చ॑ పృ॒థ్వీ బ॑హు॒లా న॑ ఉ॒ర్వీ
 భవా॑ తో॒కాయ॒ తన॑యాయ॒ శంయోః . విశ్వా॑ని నో దు॒ర్గహా॑ జాతవేద॒స్సింధుం॒ న నా॒వా
 దు॑రి॒తాఽతి॑పర్షి . అగ్నే॑ అత్రి॒వన్మన॑సా గృణా॒నో᳚ఽస్మాకం॑ బోధ్యవి॒తా త॒నూనాం᳚
 . పృ॒త॒నా॒జిత॒ꣳ॒ సహ॑మానము॒గ్రమ॒గ్నిꣳ హు॑వేమ పర॒మాథ్స॒ధస్థా᳚త్
 . స నః॑ పర్ష॒దతి॑ దు॒ర్గాణి॒ విశ్వా॒ క్షామ॑ద్దే॒వో అతి॑దురి॒తాఽత్య॒గ్నిః
 . ప్ర॒త్నోషి॑ క॒మీడ్యో॑ అధ్వ॒రేషు॑ స॒నాచ్చ॒ హోతా॒ నవ్య॑శ్చ॒ సథ్సి॑
 . స్వాం చా᳚గ్నే త॒నువం॑ పి॒ప్రయ॑స్వా॒స్మభ్యం॑ చ॒ సౌభ॑గ॒మాయ॑జస్వ .
 గోభి॒ర్జుష్ట॑మ॒యుజో॒ నిషి॑క్తం॒ తవేం᳚ద్ర విష్ణో॒రను॒సంచ॑రేమ . నాక॑స్య
 పృ॒ష్ఠమ॒భి సం॒వసా॑నో॒ వైష్ణ॑వీం లో॒క ఇ॒హ మా॑దయంతాం .. 0. 10. 2. 16..

 దు॒రి॒తాఽత్య॒గ్నిశ్చ॒త్వారి॑ చ .. 2..

17 భూరన్న॑మ॒గ్నయే॑ పృథి॒వ్యై స్వాహా॒ భువోఽన్నం॑ వా॒యవే॒ఽన్తరి॑క్షాయ॒
 స్వాహా॒ సువ॒రన్న॑మాది॒త్యాయ॑ ది॒వే స్వాహా॒ భూర్భువ॒స్సువ॒రన్నం॑ చం॒ద్రమ॑సే
 ది॒గ్భ్యస్స్వాహా॒ నమో॑ దే॒వేభ్య॑స్స్వ॒ధా పి॒తృభ్యో॒ భూర్భువ॒స్సువ॒రన్న॒మోం ..

 0. 10. 3. 17.. .. 3..

18 భూర॒గ్నయే॑ పృథి॒వ్యై స్వాహా॒ భువో॑ వా॒యవే॒ఽన్తరి॑క్షాయ॒ స్వాహా॒
 సువ॑రాది॒త్యాయ॑ ది॒వే స్వాహా॒ భూర్భువ॒స్సువ॑శ్చం॒ద్రమ॑సే ది॒గ్భ్యస్స్వాహా॒ నమో॑
 దే॒వేభ్య॑స్స్వ॒ధా పి॒తృభ్యో॒ భూర్భువ॒స్సువ॒రగ్న॒ ఓం .. 0. 10. 4. 18.. .. 4..

19 భూర॒గ్నయే॑ చ పృథి॒వ్యై చ॑ మహ॒తే చ॒ స్వాహా॒ భువో॑ వా॒యవే॑
 చాం॒తరి॑క్షాయ చ మహ॒తే చ॒ స్వాహా॒ సువ॑రాది॒త్యాయ॑ చ ది॒వే చ॑ మహ॒తే
 చ॒ స్వాహా॒ భూర్భువ॒స్సువ॑శ్చం॒ద్రమ॑సే చ॒ నక్ష॑త్రేభ్యశ్చ ది॒గ్భ్యశ్చ॑
 మహ॒తే చ॒ స్వాహా॒ నమో॑ దే॒వేభ్య॑స్స్వ॒ధా పి॒తృభ్యో॒ భూర్భువ॒స్సువ॒ర్మహ॒రోం
 .. 0. 10. 5. 19.. .. 5..

20 పాహి నో అగ్న ఏన॑సే స్వా॒హా . పాహి నో విశ్వవేద॑సే స్వా॒హా . యజ్ఞం పాహి విభావ॑సో
 స్వా॒హా . సర్వం పాహి శతక్ర॑తో స్వా॒హా .. 0. 10. 6. 20.. .. 6..

21 పా॒హి నో॑ అగ్న॒ ఏక॑యా . పా॒హ్యు॑త ద్వి॒తీయ॑యా . పా॒హ్యూర్జం॑ తృ॒తీయ॑యా .
 పా॒హి గీ॒ర్భిశ్చ॑త॒సృభి॑ర్వసో॒ స్వాహా᳚ .. 0. 10. 7. 21.. .. 7..

22 యశ్ఛంద॑సామృష॒భో వి॒శ్వరూ॑ప॒శ్ఛందో᳚భ్య॒శ్చందాగ్॑స్యావి॒వేశ॑ .
 సతాꣳ శిక్యః పురోవాచో॑పని॒షదింద్రో᳚ జ్యే॒ష్ఠ ఇం॑ద్రి॒యాయ॒ ఋషి॑భ్యో॒ నమో॑
 దే॒వేభ్య॑స్స్వ॒ధా పి॒తృభ్యో॒ భూర్భువ॒స్సువ॒శ్ఛంద॒ ఓం .. 0. 10. 8. 22.. .. 8..

23 నమో॒ బ్రహ్మ॑ణే ధా॒రణం॑ మే అ॒స్త్వని॑రాకరణం ధా॒రయి॑తా భూయాసం॒ కర్ణ॑యోః
 శ్రు॒తం మా చ్యో᳚ఢ్వం॒ మమా॒ముష్య॒ ఓం .. 0. 10. 9. 23.. .. 9..

24 ఋ॒తం తప॑స్స॒త్త్యం తపః॑ శ్రు॒తం తపః॑ శాం॒తం
 తపో॒ దమ॒స్తపః॒ శమ॒స్తపో॒ దానం॒ తపో॒ యజ్ఞం॒ తపో॒
 భూర్భువ॒స్సువ॒ర్బ్రహ్మై॒తదుపా᳚స్యై॒తత్తపః॑ .. 0. 10. 10. 24.. .. 10..

25 యథా॑ వృ॒క్షస్య॑ సం॒పుష్పి॑తస్య దూ॒రాద్గం॒ధో వా᳚త్యే॒వం పుణ్య॑స్య క॒ర్మణో॑
 దూ॒రాద్గం॒ధో వా॑తి॒ యథా॑ఽసిధా॒రాం క॒ర్తేఽవ॑హితామవ॒క్రామే॒ యద్యువే॒ యువే॒
 హవా॑ వి॒హ్వయి॑ష్యామి క॒ర్తం ప॑తిష్యా॒మీత్యే॒వమ॒మృతా॑దా॒త్మానం॑ జు॒గుప్సే᳚త్ ..

 0. 10. 11. 25.. .. 11..

26 అ॒ణోరణీ॑యాన్మహ॒తో మహీ॑యానా॒త్మా గుహా॑యాం॒ నిహి॑తోఽస్య జం॒తోః . తమ॑క్రతుం
 పశ్యతి వీతశో॒కో ధా॒తుః ప్ర॒సాదా᳚న్మహి॒మాన॑మీశం . స॒ప్త ప్రా॒ణాః ప్ర॒భవం॑తి॒
 తస్మా᳚థ్స॒ప్తార్చిష॑స్స॒మిధ॑స్స॒ప్త జి॒హ్వాః . స॒ప్త ఇ॒మే లో॒కా యేషు॒
 చరం॑తి ప్రా॒ణా గు॒హాశ॑యాం॒ నిహి॑తాస్స॒ప్తస॑ప్త . అత॑స్సము॒ద్రా గి॒రయ॑శ్చ॒
 సర్వే॒ఽస్మాథ్స్యందం॑తే॒ సింధ॑వ॒స్సర్వ॑రూపాః . అత॑శ్చ॒ విశ్వా॒ ఓష॑ధయో॒
 రసా᳚చ్చ॒ యేనై॑ష భూ॒తస్తి॑ష్ఠత్యంతరా॒త్మా . బ్ర॒హ్మా దే॒వానాం᳚ పద॒వీః
 క॑వీ॒నామృషి॒ర్విప్రా॑ణాం మహి॒షో మృ॒గాణాం᳚ . శ్యే॒నో గృద్ధ్రా॑ణా॒గ్॒
 స్వధి॑తి॒ర్వనా॑నా॒ꣳ॒ సోమః॑ ప॒విత్ర॒మత్యే॑తి॒ రేభన్న్॑ . అ॒జామేకాం॒
 లోహి॑తశుక్లకృ॒ష్ణాం బ॒హ్వీం ప్ర॒జాం జ॒నయం॑తీ॒ꣳ॒ సరూ॑పాం . అ॒జో హ్యేకో॑
 జు॒షమా॑ణోఽను॒శేతే॒ జహా᳚త్యేనాం భు॒క్తభో॑గా॒మజో᳚ఽన్యః .. 0. 10. 12. 26..

27 హ॒ꣳ॒సః శు॑చి॒షద్వసు॑రంతరిక్ష॒సద్ధోతా॑ వేది॒షదతి॑థిర్దురోణ॒సత్
 . నృ॒షద్వ॑ర॒సదృ॑త॒సద్వ్యో॑మ॒సద॒బ్జా గో॒జా ఋ॑త॒జా అ॑ద్రి॒జా
 ఋ॒తం బృ॒హత్ . ఘృ॒తం మి॑మిక్షిరే ఘృ॒తమ॑స్య॒ యోని॑ర్ఘృ॒తే
 శ్రి॒తో ఘృ॒తము॑వస్య॒ ధామ॑ . అ॒ను॒ష్వ॒ధమావ॑హ మా॒దయ॑స్వ॒
 స్వాహా॑కృతం వృషభ వక్షి హ॒వ్యం . స॒ము॒ద్రాదూ॒ర్మిర్మధు॑మా॒ꣳ॒
 ఉదా॑రదుపా॒ꣳ॒శునా॒ సమ॑మృత॒త్వమా॑నట్ . ఘృ॒తస్య॒ నామ॒ గుహ్యం॒ యదస్తి॑
 జి॒హ్వా దే॒వానా॑మ॒మృత॑స్య॒ నాభిః॑ . వ॒యం నామ॒ ప్రబ్ర॑వామా ఘృ॒తేనా॒స్మిన్,
 య॒జ్ఞే ధా॑రయామా॒ నమో॑భిః . ఉప॑ బ్ర॒హ్మా శృ॑ణవచ్ఛ॒స్యమా॑నం॒ చతుః॑
 శృంగోఽవమీద్గౌ॒ర ఏ॒తత్ . చ॒త్వారి॒ శృంగా॒ త్రయో॑ అస్య॒ పాదా॒ ద్వే
 శీ॒ర్॒షే స॒ప్త హస్తా॑సో అ॒స్య . త్రిధా॑ బ॒ద్ధో వృ॑ష॒భో రో॑రవీతి మ॒హో
 దే॒వో మర్త్యా॒ꣳ॒ ఆవి॑వేశ .. 0. 10. 12. 27..

28 త్రిధా॑ హి॒తం ప॒ణిభి॑ర్గు॒హ్యమా॑నం॒ గవి॑ దే॒వాసో॑ ఘృ॒తమన్వ॑విందన్న్ .
 ఇంద్ర॒ ఏక॒ꣳ॒ సూర్య॒ ఏకం॑ జజాన వే॒నాదేకగ్గ్॑ స్వ॒ధయా॒ నిష్ట॑తక్షుః . యో
 దే॒వానాం᳚ ప్రథ॒మం పు॒రస్తా॒ద్విశ్వా॒ధియో॑ రు॒ద్రో మ॒హర్షిః॑ . హి॒ర॒ణ్య॒గ॒ర్భం
 ప॑శ్యత॒ జాయ॑మాన॒ꣳ॒ స నో॑ దే॒వః శు॒భయా॒ స్మృత్యా॒స్సంయు॑నక్తు .
 యస్మా॒త్పరం॒ నాప॑ర॒మస్తి॒ కించి॒ద్యస్మా॒న్నాణీ॑యో॒ న జ్యాయో᳚ఽస్తి॒ కశ్చి॑త్
 . వృ॒క్ష ఇ॑వ స్తబ్ధో ది॒వి తి॑ష్ఠ॒త్యేక॒స్తేనే॒దం పూ॒ర్ణం పురు॑షేణ॒
 సర్వం᳚ . న కర్మ॑ణా న ప్ర॒జయా॒ ధనే॑న॒ త్యాగే॑నైకే అమృత॒త్వమా॑న॒శుః
 . పరే॑ణ॒ నాకం॒ నిహి॑తం॒ గుహా॑యాం వి॒భ్రాజ॑దే॒తద్యత॑యో వి॒శంతి॑ .
 వే॒దాం॒త॒వి॒జ్ఞాన॒సుని॑శ్చితా॒ర్థాః సంన్యా॑సయో॒గాద్యత॑యః శుద్ధ॒సత్త్వాః᳚ .
 తే బ్ర॑హ్మలో॒కే తు॒ పరాం᳚తకాలే॒ పరా॑మృతా॒త్పరి॑ముచ్యంతి॒ సర్వే᳚ . ద॒హ్రం॒
 వి॒పా॒పం ప॒రమే᳚శ్మభూతం॒ యత్పుం॑డరీ॒కం పు॒రమ॑ధ్యస॒గ్గ్॒స్థం . త॒త్రా॒పి
 ద॒హ్రం గ॒గనం॑ విశోక॒స్తస్మి॑న్, యదం॒తస్తదుపా॑సిత॒వ్యం . యో వేదాదౌ స్వ॑రః
 ప్రో॒క్తో॒ వే॒దాంతే॑ చ ప్ర॒తిష్ఠి॑తః . తస్య॑ ప్ర॒కృతి॑లీన॒స్య॒ యః॒ పర॑స్స
 మ॒హేశ్వ॑రః .. 0. 10. 12. 28.. అజో॑ఽన్య॒ ఆవి॑వేశ॒ సర్వే॑ చ॒త్వారి॑ చ .. 12..

29 స॒హ॒స్ర॒శీర్॑షం దే॒వం॒ వి॒శ్వాక్షం॑ వి॒శ్వశం॑భువం . విశ్వం॑
 నా॒రాయ॑ణం దే॒వ॒మ॒క్షరం॑ పర॒మం ప॒దం . వి॒శ్వతః॒ పర॑మాన్ని॒త్యం॒
 వి॒శ్వం నా॑రాయ॒ణꣳ హ॑రిం . విశ్వ॑మే॒వేదం పురు॑ష॒స్తద్విశ్వ॒ముప॑జీవతి .
 పతిం॒ విశ్వ॑స్యా॒త్మేశ్వ॑ర॒ꣳ॒ శాశ్వ॑తꣳ శి॒వమ॑చ్యుతం . నా॒రాయ॒ణం
 మ॑హాజ్ఞే॒యం॒ వి॒శ్వాత్మా॑నం ప॒రాయ॑ణం . నా॒రాయ॒ణ ప॑రో జ్యో॒తి॒రా॒త్మా
 నా॑రయ॒ణః ప॑రః . నా॒రాయ॒ణ ప॑రం బ్ర॒హ్మ॒త॒త్త్వం నా॑రాయ॒ణః
 ప॑రః . నా॒రాయ॒ణ ప॑రో ధ్యా॒తా॒ ధ్యా॒నం నా॑రాయ॒ణః ప॑రః . యచ్చ॑
 కిం॒చిజ్జ॑గథ్స॒ర్వం॒ దృ॒శ్యతే᳚ శ్రూయ॒తేఽపి॑ వా .. 0. 10. 13. 29..

30 అంత॑ర్బ॒హిశ్చ॑ తథ్స॒ర్వం॒ వ్యా॒ప్య నా॑రాయ॒ణస్స్థి॑తః .
 అనం॑త॒మవ్య॑యం క॒విꣳ స॑ము॒ద్రేఽన్తం॑ వి॒శ్వశం॑భువం .
 ప॒ద్మ॒కో॒శప్ర॑తీకా॒శ॒ꣳ॒ హృ॒దయం॑ చాప్య॒ధోము॑ఖం . అధో॑
 ని॒ష్ట్యా విత॑స్త్యాం॒తే॒ నా॒భ్యాము॑పరి॒ తిష్ఠ॑తి . జ్వా॒ల॒మా॒లాకు॑లం
 భా॒తీ॒ వి॒శ్వస్యా॑యత॒నం మ॑హత్ . సంత॑తꣳ శి॒లాభి॑స్తు॒
 లంబ॑త్యాకోశ॒సన్ని॑భం . తస్యాంతే॑ సుషి॒రꣳ సూ॒క్ష్మం తస్మిం᳚థ్స॒ర్వం
 ప్రతి॑ష్ఠితం . తస్య॒ మధ్యే॑ మ॒హాన॑గ్నిర్వి॒శ్వార్చి॑ర్వి॒శ్వతో॑ముఖః
 . సోఽగ్ర॑భు॒గ్విభ॑జంతి॒ష్ఠ॒న్నాహా॑రమజ॒రః క॒విః .
 తి॒ర్య॒గూ॒ర్ధ్వమ॑ధః శా॒యీ॒ ర॒శ్మయ॑స్తస్య॒ సంత॑తా . సం॒తా॒పయ॑తి స్వం
 దే॒హమాపా॑దతల॒మస్త॑కః . తస్య॒ మధ్యే॒ వహ్ని॑శిఖా అ॒ణీయో᳚ర్ధ్వా వ్య॒వస్థి॑తః .
 నీ॒లతో॑యద॑మధ్య॒స్థా॒ద్వి॒ద్యుల్లే॑ఖేవ॒ భాస్వ॑రా . నీ॒వార॒శూక॑వత్త॒న్వీ॒
 పీ॒తా భా᳚స్వత్య॒ణూప॑మా . తస్యాః᳚ శిఖా॒యా మ॑ధ్యే ప॒రమా᳚త్మా వ్య॒వస్థి॑తః .
 స బ్రహ్మ॒ స శివః॒ స హరిః॒ సేంద్రః॒ సోఽక్ష॑రః పర॒మస్స్వ॒రాట్ .. 0. 10. 13. 30.. అపి॑ వా॒ సంత॑తా॒ షట్చ॑ .. 13..

31 ఆ॒ది॒త్యో వా ఏ॒ష ఏ॒తన్మం॒డలం॒ తప॑తి॒ తత్ర॒ తా ఋచ॒స్తదృ॒చా
 మం॑డల॒ꣳ॒ స ఋ॒చాం లో॒కోఽథ॒ య ఏ॒ష ఏ॒తస్మి॑న్మం॒డలే॒ఽర్చిర్దీ॒ప్యతే॒
 తాని॒ సామా॑ని॒ స సా॒మ్నాం లో॒కోఽథ॒ య ఏ॒ష ఏ॒తస్మి॑న్మం॒డలే॒ఽర్చిషి॒
 పురు॑ష॒స్తాని॒ యజూꣳ॑షి॒ స యజు॑షా మండల॒ꣳ॒ స యజు॑షాం లో॒కస్సైషా
 త్ర॒య్యేవ॑ వి॒ద్యా త॑పతి॒ య ఏ॒షో᳚ఽన్తరా॑ది॒త్యే హి॑ర॒ణ్మయః॒ పురు॑షః .. 0. 10. 14. 31.. .. 14..

32 ఆ॒ది॒త్యో వై తేజ॒ ఓజో॒ బలం॒ యశ॒శ్చక్షుః॒ శ్రోత్ర॑మా॒త్మా మనో॑
 మ॒న్యుర్మను॑ర్మృ॒త్యుః స॒త్యో మి॒త్రో వా॒యురా॑కా॒శః ప్రా॒ణో లో॑కపా॒లః
 కః కిం కం తథ్స॒త్యమన్న॑మ॒మృతో॑ జీ॒వో విశ్వః॑ కత॒మః స్వ॑యం॒భు
 బ్రహ్మై॒తదమృ॑త ఏ॒ష పురు॑ష ఏ॒ష భూ॒తానా॒మధి॑పతి॒ర్బ్రహ్మ॑ణః॒
 సాయు॑జ్యꣳ సలో॒కతా॑మాప్నోత్యే॒తాసా॑మే॒వ దే॒వతా॑నా॒ꣳ॒ సాయు॑జ్యꣳ
 సా॒ర్ష్టితాꣳ॑ సమానలో॒కతా॑మాప్నోతి॒ య ఏ॒వం వేదే᳚త్యుప॒నిషత్ .. 0. 10. 15. 32..

 .. 15..

33 నిధ॑నపతయే॒ నమః . నిధ॑నపతాంతికాయ॒ నమః . ఊర్ధ్వాయ॒ నమః . ఊర్ధ్వలింగాయ॒
 నమః . హిరణ్యాయ॒ నమః . హిరణ్యలింగాయ॒ నమః . సువర్ణాయ॒ నమః . సువర్ణలింగాయ॒
 నమః . దివ్యాయ॒ నమః . దివ్యలింగాయ॒ నమః .. 0. 10. 16. 33..

34 భవాయ॒ నమః . భవలింగాయ॒ నమః . శర్వాయ॒ నమః . శర్వలింగాయ॒ నమః .
 శివాయ॒ నమః . శివలింగాయ॒ నమః . జ్వలాయ॒ నమః . జ్వలలింగాయ॒ నమః . ఆత్మాయ॒
 నమః . ఆత్మలింగాయ॒ నమః . పరమాయ॒ నమః . పరమలింగాయ॒ నమః . ఏతథ్సోమస్య॑
 సూర్య॒స్య॒ సర్వలింగగ్గ్॑ స్థాప॒య॒తి॒ పాణిమంత్రం॑ పవి॒త్రం .. 0. 10. 16. 34.. .. 16..

35 స॒ద్యోజా॒తం ప్ర॑పద్యా॒మి॒ స॒ద్యోజా॒తాయ॒ వై నమో॒ నమః॑ . భ॒వేభ॑వే॒
 నాతి॑భవే భవస్వ॒ మాం . భ॒వోద్భ॑వాయ॒ నమః॑ .. 0. 10. 17. 35.. .. 17..

36 వా॒మ॒దే॒వాయ॒ నమో᳚ జ్యే॒ష్ఠాయ॒ నమః॑ శ్రే॒ష్ఠాయ॒ నమో॑ రు॒ద్రాయ॒ నమః॒
 కాలా॑య॒ నమః॒ కల॑వికరణాయ॒ నమో॒ బల॑వికరణాయ॒ నమో॒ బలా॑య॒ నమో॒
 బల॑ప్రమథనాయ॒ నమ॒స్సర్వ॑భూతదమనాయ॒ నమో॑ మ॒నోన్మ॑నాయ॒ నమః॑ .. 0. 10. 18. 36.. .. 18..

37 అ॒ఘోరే᳚భ్యోఽథ॒ ఘోరే᳚భ్యో॒ ఘోర॒ఘోర॑తరేభ్యః . సర్వే᳚భ్యస్సర్వ॒
 శర్వే᳚భ్యో॒ నమ॑స్తే అస్తు రు॒ద్రరూ॑పేభ్యః .. 0. 10. 19. 37.. .. 19..

38 తత్పురు॑షాయ వి॒ద్మహే॑ మహాదే॒వాయ॑ ధీమహి . తన్నో॑ రుద్రః ప్రచో॒దయా᳚త్ .. 0. 10. 20. 38.. .. 20..

39 ఈశానః సర్వ॑విద్యా॒నా॒మీశ్వరః సర్వ॑భూతా॒నాం॒
 బ్రహ్మాధి॑పతి॒ర్బ్రహ్మ॒ణోఽధి॑పతి॒ర్బ్రహ్మా॑ శి॒వో మే॑ అస్తు సదాశి॒వోం .. 0. 10. 21. 39.. .. 21..

40 నమో హిరణ్యబాహవే హిరణ్యవర్ణాయ హిరణ్యరూపాయ హిరణ్యపతయేఽమ్బికాపతయ ఉమాపతయే
 పశుపతయే॑ నమో॒ నమః .. 0. 10. 22. 40.. .. 22..

41 ఋ॒తꣳ స॒త్యం ప॑రం బ్ర॒హ్మ॒ పు॒రుషం॑ కృష్ణ॒పింగ॑లం . ఊ॒ర్ధ్వరే॑తం
 వి॑రూపా॒క్షం॒ వి॒శ్వరూ॑పాయ॒ వై నమో॒ నమః॑ .. 0. 10. 23. 41.. .. 23..

42 సర్వో॒ వై రు॒ద్రస్తస్మై॑ రు॒ద్రాయ॒ నమో॑ అస్తు . పురు॑షో॒ వై రు॒ద్రస్సన్మ॒హో
 నమో॒నమః॑ . విశ్వం॑ భూ॒తం భువ॑నం చి॒త్రం బ॑హు॒ధా జా॒తం జాయ॑మానం చ॒
 యత్ . సర్వో॒ హ్యే॑ష రు॒ద్రస్తస్మై॑ రు॒ద్రాయ॒ నమో॑ అస్తు .. 0. 10. 24. 42.. .. 24..

43 కద్రు॒ద్రాయ॒ ప్రచే॑తసే మీ॒ఢుష్ట॑మాయ॒ తవ్య॑సే . వో॒చేమ॒ శంత॑మꣳ
 హృ॒దే . సర్వో॒ హ్యే॑ష రు॒ద్రస్తస్మై॑ రు॒ద్రాయ॒ నమో॑ అస్తు .. 0. 10. 25. 43.. .. 25..

44 యస్య॒ వైకం॑కత్యగ్నిహోత్ర॒హవ॑ణీ భవతి॒ ప్రత్యే॒వాస్యాహు॑తయస్తిష్ఠం॒త్యథో॒
 ప్రతి॑ష్ఠిత్యై .. 0. 10. 26. 44.. .. 26..

45 కృ॒ణు॒ష్వ పాజ॒ ఇతి॒ పంచ॑ .. 0. 10. 27. 45.. .. 27..

46 అది॑తిర్దే॒వా గం॑ధ॒ర్వా మ॑ను॒ష్యాః᳚ పి॒తరోఽసు॑రా॒స్తేషాꣳ॑ సర్వభూ॒తానాం᳚
 మా॒తా మే॒దినీ॑ మహ॒తా మ॒హీ సా॑వి॒త్రీ గా॑య॒త్రీ జగ॑త్యు॒ర్వీ పృ॒థ్వీ బ॑హు॒లా
 విశ్వా॑ భూ॒తా క॑త॒మా కాయా సా స॒త్యేత్య॒మృతేతి॑ వసి॒ష్ఠః .. 0. 10. 28. 46.. .. 28..

47 ఆపో॒ వా ఇ॒దꣳ సర్వం॒ విశ్వా॑ భూ॒తాన్యాపః॑ ప్రా॒ణా వా ఆపః॑ ప॒శవ॒
 ఆపోఽన్న॒మాపోఽమృ॑త॒మాపః॑ స॒మ్రాడాపో॑ వి॒రాడాపః॑ స్వ॒రాడాప॒శ్ఛందా॒గ్॒స్యాపో॒
 జ్యోతీ॒గ్॒ష్యాపో॒ యజూ॒గ్॒ష్యాపః॑ స॒త్యమాపః॒ సర్వా॑ దే॒వతా॒ ఆపో॒ భూర్భువః॒
 సువ॒రాప॒ ఓం .. 0. 10. 29. 47.. .. 29..

48 ఆపః॑ పునంతు పృథి॒వీం పృ॑థి॒వీ పూ॒తా పు॑నాతు॒ మాం . పు॒నంతు॒
 బ్రహ్మ॑ణ॒స్పతి॒ర్బ్రహ్మ॑ పూ॒తా పు॑నాతు॒ మాం .. యదుచ్ఛి॑ష్ట॒మభో᳚జ్యం॒ యద్వా॑
 దు॒శ్చరి॑తం॒ మమ॑ . సర్వం॑ పునంతు॒ మామాపో॑ఽస॒తాం చ॑ ప్రతి॒గ్రహ॒గ్గ్॒
 స్వాహా᳚ .. 0. 10. 30. 48.. .. 30..

49 అగ్నిశ్చ మా మన్యుశ్చ మన్యుపతయశ్చ మన్యు॑కృతే॒భ్యః . పాపేభ్యో॑ రక్షం॒తాం .
 యదహ్నా పాప॑మకా॒ర్॒షం . మనసా వాచా॑ హస్తా॒భ్యాం . పద్భ్యాముదరే॑ణ శి॒శ్నా .
 అహ॒స్తద॑వలుం॒పతు . యత్కించ॑ దురి॒తం మయి॑ . ఇదమహం మామమృ॑తయో॒నౌ . సత్యే
 జ్యోతిషి జుహో॑మి స్వా॒హా .. 0. 10. 31. 49.. .. 31..

50 సూర్యశ్చ మా మన్యుశ్చ మన్యుపతయశ్చ మన్యు॑కృతే॒భ్యః . పాపేభ్యో॑ రక్షం॒తాం .
 యద్రాత్రియా పాప॑మకా॒ర్॒షం . మనసా వాచా॑ హస్తా॒భ్యాం . పద్భ్యాముదరే॑ణ శి॒శ్నా .
 రాత్రి॒స్తద॑వలుం॒పతు . యత్కించ॑ దురి॒తం మయి॑ . ఇదమహం మామమృ॑తయో॒నౌ .
 సూర్యే జ్యోతిషి జుహో॑మి స్వా॒హా .. 0. 10. 32. 50.. .. 32..

51 ఓమిత్యేకాక్ష॑రం బ్ర॒హ్మ . అగ్నిర్దేవతా బ్రహ్మ॑ ఇత్యా॒ర్॒షం . గాయత్రం ఛందం పరమాత్మం॑
 సరూ॒పం . సాయుజ్యం వి॑నియో॒గం .. 0. 10. 33. 51.. .. 33..

52 ఆయా॑తు॒ వర॑దా దే॒వీ॒ అ॒క్షరం॑ బ్రహ్మ॒ సమ్మి॑తం . గా॒య॒త్రీం᳚ ఛంద॑సాం
 మా॒తేదం బ్ర॑హ్మ జు॒షస్వ॑ మే . యదహ్నా᳚త్కురు॑తే పా॒పం॒ తదహ్నా᳚త్ప్రతి॒ముచ్య॑తే .
 యద్రాత్రియా᳚త్కురు॑తే పా॒పం॒ తద్రాత్రియా᳚త్ప్రతి॒ముచ్య॑తే . సర్వ॑వ॒ర్ణే మ॑హాదే॒వి॒
 సం॒ధ్యావి॑ద్యే స॒రస్వ॑తి .. 0. 10. 34. 52.. .. 34..

53 ఓజో॑ఽసి॒ సహో॑ఽసి॒ బల॑మసి॒ భ్రాజో॑ఽసి దే॒వానాం॒ ధామ॒నామా॑ఽసి॒ విశ్వ॑మసి
 వి॒శ్వాయు॒స్సర్వ॑మసి స॒ర్వాయురభిభూరోం గాయత్రీమావా॑హయా॒మి॒ సావిత్రీమావా॑హయా॒మి॒
 సరస్వతీమావా॑హయా॒మి॒ ఛందర్షీనావా॑హయా॒మి॒ శ్రియమావా॑హయా॒మి॒ గాయత్రియా
 గాయత్రీచ్ఛందో విశ్వామిత్ర ఋషిః సవితా దేవతాఽగ్నిర్ముఖం బ్రహ్మా శిరో విష్ణుర్హృదయꣳ
 రుద్రః శిఖా పృథివీ యోనిః ప్రాణాపానవ్యానోదానసమానా సప్రాణా శ్వేతవర్ణా సాంఖ్యాయనసగోత్రా
 గాయత్రీ చతుర్విꣳశత్యక్షరా త్రిపదా॑ షటకు॒క్షిః॒ పంచశీర్షోపనయనే వి॑నియో॒గ॒
 ఓం భూః . ఓం భువః . ఓꣳ సువః . ఓం మహః . ఓం జనః . ఓం తపః .. ఓꣳ స॒త్యం . ఓం
 తథ్స॑వి॒తుర్వరే᳚ణ్యం॒ భర్గో॑ దే॒వస్య॑ ధీమహి . ధియో॒ యో నః॑ ప్రచో॒దయా᳚త్ .
 ఓమాపో॒ జ్యోతీ॒ రసో॒ఽమృతం॒ బ్రహ్మ॒ భూర్భువ॒స్సువ॒రోం .. 0. 10. 35. 53.. .. 35..

54 ఉ॒త్తమే॑ శిఖ॑రే జా॒తే॒ భూ॒మ్యాం ప॑ర్వత॒మూర్ధ॑ని .
 బ్రా॒హ్మణే᳚భ్యోఽభ్య॑నుజ్ఞా॒తా॒ గ॒చ్ఛ దే॑వి య॒థాసు॑ఖం . స్తుతో మయా
 వరదా వే॑దమా॒తా॒ ప్రచోదయంతీ పవనే᳚ ద్విజా॒తా . ఆయుః పృథివ్యాం ద్రవిణం
 బ్ర॑హ్మవ॒ర్చ॒సం॒ మహ్యం దత్త్వా ప్రజాతుం బ్ర॑హ్మలో॒కం .. 0. 10. 36. 54.. .. 36..

55 ఘృణి॒స్సూర్య॑ ఆది॒త్యో న ప్రభా॑ వా॒త్యక్ష॑రం . మధు॑ క్షరంతి॒ తద్ర॑సం .
 స॒త్యం వై తద్రస॒మాపో॒ జ్యోతీ॒ రసో॒ఽమృతం॒ బ్రహ్మ॒ భూర్భువ॒స్సువ॒రోం .. 0. 10. 37. 55.. .. 37..

56 బ్రహ్మ॑మేతు॒ మాం . మధు॑మేతు॒ మాం . బ్రహ్మ॑మే॒వ మధు॑మేతు॒ మాం . యాస్తే॑
 సోమ ప్ర॒జా వ॒థ్సోఽభి॒ సో అ॒హం . దుష్ష్వ॑ప్న॒హందు॑రుష్షహ . యాస్తే॑ సోమ
 ప్రా॒ణాగ్స్తాంజు॑హోమి . త్రిసు॑పర్ణ॒మయా॑చితం బ్రాహ్మ॒ణాయ॑ దద్యాత్ . బ్ర॒హ్మ॒హ॒త్యాం
 వా ఏ॒తే ఘ్నం॑తి . యే బ్రా᳚హ్మ॒ణాస్త్రిసు॑పర్ణం॒ పఠం॑తి . తే సోమం॒ ప్రాప్ను॑వంతి .
 ఆ॒స॒హ॒స్రాత్పం॒క్తిం పునం॑తి . ఓం .. 0. 10. 38. 56.. .. 38..

57 బ్రహ్మ॑ మే॒ధయా᳚ . మధు॑ మే॒ధయా᳚ . బ్రహ్మ॑మే॒వ మధు॑ మే॒ధయా᳚ . అ॒ద్యా
 నో॑ దేవ సవితః ప్ర॒జావ॑థ్సావీః॒ సౌభ॑గం . పరా॑ దు॒ష్ష్వప్ని॑యꣳ సువ .
 విశ్వా॑ని దేవ సవితర్దురి॒తాని॒ పరా॑సువ . యద్భ॒ద్రం తన్మ॒ ఆసు॑వ . మధు॒
 వాతా॑ ఋతాయ॒తే మధు॑ క్షరంతి॒ సింధ॑వః . మాధ్వీ᳚ర్నః సం॒త్వోష॑ధీః . మధు॒
 నక్త॑ము॒తోషసి॒ మధు॑మ॒త్పార్థి॑వ॒ꣳ॒ రజః॑ . మధు॒ ద్యౌర॑స్తు నః పి॒తా
 . మధు॑ మాన్నో॒ వన॒స్పతి॒ర్మధు॑మాꣳ అస్తు॒ సూర్యః॑ . మాధ్వీ॒ర్గావో॑ భవంతు
 నః . య ఇ॒మం త్రిసు॑పర్ణ॒మయా॑చితం బ్రాహ్మ॒ణాయ॑ దద్యాత్ . భ్రూ॒ణ॒హ॒త్యాం వా
 ఏ॒తే ఘ్నం॑తి . యే బ్రా᳚హ్మ॒ణాస్త్రిసు॑పర్ణం॒ పఠం॑తి . తే సోమం॒ ప్రాప్ను॑వంతి .
 ఆ॒స॒హ॒స్రాత్పం॒క్తిం పునం॑తి . ఓం .. 0. 10. 39. 57.. .. 39..

58 బ్రహ్మ॑ మే॒ధవా᳚ . మధు॑ మే॒ధవా᳚ . బ్రహ్మ॑మే॒వ మధు॑ మే॒ధవా᳚ . బ్ర॒హ్మా
 దే॒వానాం᳚ పద॒వీః క॑వీ॒నామృషి॒ర్విప్రా॑ణాం మహి॒షో మృ॒గాణాం᳚ . శ్యే॒నో
 గృద్ధ్రా॑ణా॒గ్॒ స్వధి॑తి॒ర్వనా॑నా॒ꣳ॒ సోమః॑ ప॒విత్ర॒మత్యే॑తి॒ రేభన్న్॑ .
 హ॒ꣳ॒సః శు॑చి॒షద్వసు॑రంతరిక్ష॒సద్ధోతా॑ వేది॒షదతి॑థిర్దురోణ॒సత్ .
 నృ॒షద్వ॑ర॒సదృ॑త॒సద్వ్యో॑మ॒సద॒బ్జా గో॒జా ఋ॑త॒జా అ॑ద్రి॒జా ఋ॒తం
 బృ॒హత్ . ఋ॒చే త్వా॑ రు॒చే త్వా॒ సమిథ్స్ర॑వంతి స॒రితో॒ న ధేనాః᳚ .
 అం॒తర్హృ॒దా మన॑సా పూ॒యమా॑నాః . ఘృ॒తస్య॒ ధారా॑ అ॒భిచా॑కశీమి .
 హి॒ర॒ణ్యయో॑ వేత॒సో మద్ధ్య॑ ఆసాం . తస్మిం᳚థ్సుప॒ర్ణో మ॑ధు॒కృత్కు॑లా॒యీ
 భజ॑న్నాస్తే॒ మధు॑ దే॒వతా᳚భ్యః . తస్యా॑సతే॒ హర॑యః స॒ప్త తీరే᳚ స్వ॒ధాం
 దుహా॑నా అ॒మృత॑స్య॒ ధారాం᳚ . య ఇ॒దం త్రిసు॑పర్ణ॒మయా॑చితం బ్రాహ్మ॒ణాయ॑
 దద్యాత్ . వీ॒ర॒హ॒త్యాం వా ఏ॒తే ఘ్నం॑తి . యే బ్రా᳚హ్మ॒ణాస్త్రిసు॑పర్ణం॒ పఠం॑తి .
 తే సోమం॒ ప్రాప్ను॑వంతి . ఆ॒స॒హ॒స్రాత్పం॒క్తిం పునం॑తి . ఓం .. 0. 10. 40. 58.. .. 40..

59 మే॒ధా దే॒వీ జు॒షమా॑ణా న॒ ఆగా᳚ద్వి॒శ్వాచీ॑ భ॒ద్రా సు॑మన॒స్యమా॑నా .
 త్వయా॒ జుష్టా॑ ను॒దమా॑నా దు॒రుక్తా᳚న్బృ॒హద్వ॑దేమ వి॒దథే॑ సు॒వీరాః᳚ . త్వయా॒
 జుష్ట॑ ఋ॒షిర్భ॑వతి దేవి॒ త్వయా॒ బ్రహ్మా॑ గ॒తశ్రీ॑రు॒త త్వయా᳚ . త్వయా॒
 జుష్ట॑శ్చి॒త్రం విం॑దతే వసు॒ సా నో॑ జుషస్వ॒ ద్రవి॑ణో న మేధే .. 0. 10. 41. 59..

 .. 41..

60 మే॒ధాం మ॒ ఇంద్రో॑ దదాతు మే॒ధాం దే॒వీ సర॑స్వతీ . మే॒ధాం మే॑
 అ॒శ్వినా॑వు॒భావాధ॑త్తాం॒ పుష్క॑రస్రజా . అ॒ప్స॒రాసు॑ చ॒ యా మే॒ధా
 గం॑ధ॒ర్వేషు॑ చ॒ యన్మనః॑ . దైవీం᳚ మే॒ధా సర॑స్వతీ॒ సా మాం᳚ మే॒ధా
 సు॒రభి॑ర్జుషతా॒గ్॒ స్వాహా᳚ .. 0. 10. 42. 60.. .. 42..

61 ఆ మాం᳚ మే॒ధా సు॒రభి॑ర్వి॒శ్వరూ॑పా॒ హిర॑ణ్యవర్ణా॒ జగ॑తీ జగ॒మ్యా .
 ఊర్జ॑స్వతీ॒ పయ॑సా॒ పిన్వ॑మానా॒ సా మాం᳚ మే॒ధా సు॒ప్రతీ॑కా జుషంతాం .. 0. 10. 43. 61.. .. 43..

62 మయి॑ మే॒ధాం మయి॑ ప్ర॒జాం మయ్య॒గ్నిస్తేజో॑ దధాతు॒ మయి॑ మే॒ధాం మయి॑ ప్ర॒జాం
 మయీంద్ర॑ ఇంద్రి॒యం ద॑ధాతు॒ మయి॑ మే॒ధాం మయి॑ ప్ర॒జాం మయి॒ సూర్యో॒ భ్రాజో॑
 దధాతు .. 0. 10. 44. 62.. .. 44..

63 అపై॑తు మృ॒త్యుర॒మృతం॑ న॒ ఆగ॑న్వైవస్వ॒తో నో॒ అభ॑యం కృణోతు . ప॒ర్ణం
 వన॒స్పతే॑రివా॒భి నః॑ శీయతాꣳ ర॒యిస్సచ॑తాం నః॒ శచీ॒పతిః॑ .. 0. 10. 45. 63.. .. 45..

64 పరం॑ మృత్యో॒ అను॒ పరే॑హి॒ పంథాం॒ యస్తే॒ స్వ ఇత॑రో దేవ॒యానా᳚త్ .
 చక్షు॑ష్మతే శృణ్వ॒తే తే᳚ బ్రవీమి॒ మా నః॑ ప్ర॒జాꣳ రీ॑రిషో॒ మోత వీ॒రాన్ ..

 0. 10. 46. 64.. .. 46..

65 వాతం॑ ప్రా॒ణం మన॑సా॒ఽన్వార॑భామహే ప్ర॒జాప॑తిం॒ యో భువ॑నస్య గో॒పాః . స నో॑
 మృ॒త్యోస్త్రా॑యతాం॒ పాత్వꣳహ॑సో॒ జ్యోగ్జీ॒వా జ॒రామ॑శీమహి .. 0. 10. 47. 65.. .. 47..

66 అ॒ము॒త్ర॒భూయా॒దధ॒ యద్య॒మస్య॒ బృహ॑స్పతే అ॒భిశ॑స్తే॒రముం॑చః .
 ప్రత్యౌ॑హతామ॒శ్వినా॑ మృ॒త్యుమ॑స్మద్దే॒వానా॑మగ్నే భి॒షజా॒ శచీ॑భిః .. 0. 10. 48. 66.. .. 48..

67 హరి॒ꣳ॒ హరం॑త॒మను॑యంతి దే॒వా విశ్వ॒స్యేశా॑నం వృష॒భం మ॑తీ॒నాం .
 బ్రహ్మ॒ సరూ॑ప॒మను॑ మే॒దమాగా॒దయ॑నం॒ మా వివ॑ధీ॒ర్విక్ర॑మస్వ .. 0. 10. 49. 67.. .. 49..

68 శల్కై॑ర॒గ్నిమిం॑ధా॒న ఉ॒భౌ లో॒కౌ స॑నేమ॒హం .
 ఉ॒భయో᳚ర్లో॒కయోర్॑ఋ॒ధ్వాఽతి॑ మృ॒త్యుం త॑రామ్య॒హం .. 0. 10. 50. 68.. .. 50..

69 మా ఛి॑దో మృత్యో॒ మా వ॑ధీ॒ర్మా మే॒ బలం॒ వివృ॑హో॒ మా ప్రమో॑షీః . ప్ర॒జాం
 మా మే॑ రీరిష॒ ఆయు॑రుగ్ర నృ॒చక్ష॑సం త్వా హ॒విషా॑ విధేమ .. 0. 10. 51. 69.. .. 51..

70 మా నో॑ మ॒హాంత॑ము॒త మా నో॑ అర్భ॒కం మా న॒ ఉక్షం॑తము॒త మా న॑ ఉక్షి॒తం .
 మా నో॑ వధీః పి॒తరం॒ మోత మా॒తరం॑ ప్రి॒యా మా న॑స్త॒నువో॑ రుద్ర రీరిషః .. 0. 10. 52. 70.. .. 52..

71 మా న॑స్తో॒కే తన॑యే॒ మా న॒ ఆయు॑షి॒ మా నో॒ గోషు॒ మా నో॒ అశ్వే॑షు రీరిషః .
 వీ॒రాన్మా నో॑ రుద్ర భామి॒తో వ॑ధీర్హ॒విష్మం॑తో॒ నమ॑సా విధేమ తే .. 0. 10. 53. 71.. .. 53..

72 ప్రజా॑పతే॒ న త్వదే॒తాన్య॒న్యో విశ్వా॑ జా॒తాని॒ పరి॒ తా బ॑భూవ . యత్కా॑మాస్తే
 జుహు॒మస్తన్నో॑ అస్తు వ॒య2ꣳ స్యా॑మ॒ పత॑యో రయీ॒ణాం .. 0. 10. 54. 72.. .. 54..

73 స్వ॒స్తి॒దా వి॒శస్పతి॑ర్వృత్ర॒హా విమృధో॑ వ॒శీ . వృషేంద్రః॑ పు॒ర ఏ॑తు
 నస్స్వస్తి॒దా అ॑భయంక॒రః .. 0. 10. 55. 73.. .. 55..

74 త్ర్యం॑బకం యజామహే సుగం॒ధిం పు॑ష్టి॒వర్ధ॑నం . ఉ॒ర్వా॒రు॒కమి॑వ॒
 బంధ॑నాన్మృ॒త్యోర్ము॑క్షీయ॒ మామృతా᳚త్ .. 0. 10. 56. 74.. .. 56..

75 యే తే॑ స॒హస్ర॑మ॒యుతం॒ పాశా॒ మృత్యో॒ మర్త్యా॑య॒ హంత॑వే . తాన్, య॒జ్ఞస్య॑
 మా॒యయా॒ సర్వా॒నవ॑యజామహే .. 0. 10. 57. 75.. .. 57..

76 మృ॒త్యవే॒ స్వాహా॑ మృ॒త్యవే॒ స్వాహా᳚ .. 0. 10. 58. 76.. .. 58..

77 దే॒వకృ॑త॒స్యైన॑సోఽవ॒యజ॑నమసి॒ స్వాహా᳚
 . మ॒ను॒ష్య॑కృత॒స్యైన॑సోఽవ॒యజ॑నమసి॒
 స్వాహా᳚ . పి॒తృకృ॑త॒స్యైన॑సోఽవ॒యజ॑నమసి॒
 స్వాహా᳚ . ఆ॒త్మకృ॑త॒స్యైన॑సోఽవ॒యజ॑నమసి॒
 స్వాహా᳚ . అ॒న్యకృ॑త॒స్యైన॑సోఽవ॒యజ॑నమసి॒ స్వాహా᳚ .
 అ॒స్మత్కృ॑త॒స్యైన॑సోఽవ॒యజ॑నమసి॒ స్వాహా᳚ . యద్ది॒వా చ॒ నక్తం॒
 చైన॑శ్చకృ॒మ తస్యా॑వ॒యజ॑నమసి॒ స్వాహా᳚ . యథ్స్వ॒పంత॑శ్చ॒
 జాగ్ర॑త॒శ్చైన॑శ్చకృ॒మ తస్యా॑వ॒యజ॑నమసి॒ స్వాహా᳚ .
 యథ్సు॒షుప్త॑శ్చ॒ జాగ్ర॑త॒శ్చైన॑శ్చకృ॒మ తస్యా॑వ॒యజ॑నమసి॒ స్వాహా᳚
 . యద్వి॒ద్వాꣳస॒శ్చావి॑ద్వాꣳస॒శ్చైన॑శ్చకృ॒మ తస్యా॑వ॒యజ॑నమసి॒
 స్వాహా᳚ . ఏనస ఏనసోఽవయజనమ॑సి స్వా॒హా .. 0. 10. 59. 77.. .. 59..

78 యద్వో॑ దేవాశ్చకృ॒మ జి॒హ్వయా॑ గు॒రు మన॑సో వా॒ ప్రయు॑తీ దేవ॒హేడ॑నం .
 అరా॑ వా॒యో నో॑ అ॒భి దు॑చ్ఛునా॒యతే॒ తస్మిం॒తదేనో॑ వసవో॒ నిధే॑తన॒ స్వాహా᳚
 .. 0. 10. 60. 78.. .. 60..

79 కామోఽకార్షీ᳚న్నమో॒ నమః . కామోఽకార్షీత్కామః కరోతి నాహం కరోమి కామః కర్తా నాహం కర్తా
 కామః॑ కార॒యితా నాహం॑ కార॒యితా ఏష తే కామ కామా॑య స్వా॒హా .. 0. 10. 61. 79.. .. 61..

80 మన్యురకార్షీ᳚న్నమో॒ నమః . మన్యురకార్షీన్మన్యుః కరోతి నాహం కరోమి మన్యుః కర్తా నాహం
 కర్తా మన్యుః॑ కార॒యితా నాహం॑ కార॒యితా ఏష తే మన్యో మన్య॑వే స్వా॒హా .. 0. 10. 62. 80.. .. 62..

81 తిలాంజుహోమి సరసాꣳ సపిష్టాన్గంధార మమ చిత్తే రమం॑తు స్వా॒హా . గావో హిరణ్యం
 ధనమన్నపానꣳ సర్వేషాగ్ శ్రి॑యై స్వా॒హా . శ్రియం చ లక్ష్మిం చ పుష్టిం చ కీర్తిం॑
 చాఽఽనృ॒ణ్యతాం . బ్రహ్మణ్యం బ॑హుపు॒త్రతాం . శ్రద్ధామేధే ప్రజాః సందదా॑తు స్వా॒హా ..

 0. 10. 63. 81.. .. 63..

82 తిలాః కృష్ణాస్తి॑లాః శ్వే॒తా॒స్తిలాః సౌమ్యా వ॑శాను॒గాః . తిలాః పునంతు॑ మే
 పా॒పం॒ యత్కించిద్దురితం మ॑యి స్వా॒హా .. చోర॒స్యాన్నం న॑వశ్రా॒ద్ధం॒ బ్ర॒హ్మ॒హా
 గు॑రుత॒ల్పగః . గోస్తేయꣳ సు॑రాపా॒నం॒ భ్రూణహత్యా తిలా శాంతిꣳ శమయం॑తు స్వా॒హా
 .. శ్రీశ్చ లక్ష్మీశ్చ పుష్టీశ్చ కీర్తిం॑ చాఽఽనృ॒ణ్యతాం . బ్రహ్మణ్యం బ॑హుపు॒త్రతాం
 . శ్రద్ధామేధే ప్రజ్ఞా తు జాతవేదః సందదా॑తు స్వా॒హా .. 0. 10. 64. 82.. .. 64..

83 ప్రాణాపానవ్యానోదానసమానా మే॑ శుధ్యం॒తాం॒ జ్యోతి॑ర॒హం వి॒రజా॑ విపా॒ప్మా
 భూ॑యాస॒గ్గ్॒ స్వాహా᳚ . వాఙ్మనశ్చక్షుః శ్రోత్రజిహ్వాఘ్రాణరేతో బుద్ధ్యాకూతిః సంకల్పా మే॑
 శుధ్యం॒తాం॒ జ్యోతి॑ర॒హం వి॒రజా॑ విపా॒ప్మా భూ॑యాస॒గ్గ్॒ స్వాహా᳚ . త్వక్చర్మ మాꣳస
 రుధిర మేదో మజ్జా స్నాయవోఽస్థీని మే॑ శుధ్యం॒తాం॒ జ్యోతి॑ర॒హం వి॒రజా॑ విపా॒ప్మా
 భూ॑యాస॒గ్గ్॒ స్వాహా᳚ . శిరఃపాణి పాద పార్శ్వ పృష్ఠోరూదర జంఘ శిశ్నోపస్థ పాయవో
 మే॑ శుధ్యం॒తాం॒ జ్యోతి॑ర॒హం వి॒రజా॑ విపా॒ప్మా భూ॑యాస॒గ్గ్॒ స్వాహా᳚ . ఉత్తిష్ఠ
 పురుష హరిత పింగల లోహితాక్షి దేహి దేహి దదాపయితా మే॑ శుధ్యం॒తాం॒ జ్యోతి॑ర॒హం
 వి॒రజా॑ విపా॒ప్మా భూ॑యాస॒గ్గ్॒ స్వాహా᳚ .. 0. 10. 65. 83.. .. 65..

84 పృథివ్యాపస్తేజో వాయురాకాశా మే॑ శుధ్యం॒తాం॒ జ్యోతి॑ర॒హం వి॒రజా॑
 విపా॒ప్మా భూ॑యాస॒గ్గ్॒ స్వాహా᳚ . శబ్దస్పర్శరూపరసగంధా మే॑ శుధ్యం॒తాం॒
 జ్యోతి॑ర॒హం వి॒రజా॑ విపా॒ప్మా భూ॑యాస॒గ్గ్॒ స్వాహా᳚ . మనోవాక్కాయకర్మాణి
 మే॑ శుధ్యం॒తాం॒ జ్యోతి॑ర॒హం వి॒రజా॑ విపా॒ప్మా భూ॑యాస॒గ్గ్॒ స్వాహా᳚ .
 అవ్యక్తభావైర॑హంకా॒రై॒ర్జ్యోతి॑ర॒హం వి॒రజా॑ విపా॒ప్మా భూ॑యాస॒గ్గ్॒ స్వాహా᳚
 . ఆత్మా మే॑ శుధ్యం॒తాం॒ జ్యోతి॑ర॒హం వి॒రజా॑ విపా॒ప్మా భూ॑యాస॒గ్గ్॒ స్వాహా᳚ .
 అంతరాత్మా మే॑ శుధ్యం॒తాం॒ జ్యోతి॑ర॒హం వి॒రజా॑ విపా॒ప్మా భూ॑యాస॒గ్గ్॒ స్వాహా᳚ .
 పరమాత్మా మే॑ శుధ్యం॒తాం॒ జ్యోతి॑ర॒హం వి॒రజా॑ విపా॒ప్మా భూ॑యాస॒గ్గ్॒ స్వాహా᳚ .
 క్షు॒ధే స్వాహా᳚ . క్షుత్పి॑పాసాయ॒ స్వాహా᳚ . వివి॑ట్ట్యై॒ స్వాహా᳚ . ఋగ్వి॑ధానాయ॒ స్వాహా᳚
 . క॒షో᳚త్కాయ॒ స్వాహా᳚ . క్షు॒త్పి॒పా॒సామ॑లం జ్యే॒ష్ఠా॒మ॒ల॒క్ష్మీర్నా॑శయా॒మ్యహం
 . అభూ॑తి॒మస॑మృద్ధిం॒ చ॒ సర్వాన్నిర్ణుద మే పాప్మా॑న2ꣳ స్వా॒హా . అన్నమయ ప్రాణమయ
 మనోమయ విజ్ఞాన మయమానందమయమాత్మా మే॑ శుధ్యం॒తాం॒ జ్యోతి॑ర॒హం వి॒రజా॑ విపా॒ప్మా
 భూ॑యాస॒గ్గ్॒ స్వాహా᳚ .. 0. 10. 66. 84.. .. 66..

85 అ॒గ్నయే॒ స్వాహా᳚ . విశ్వే᳚భ్యో దే॒వేభ్య॒స్స్వాహా᳚ . ధ్రు॒వాయ॑ భూ॒మాయ॒
 స్వాహా᳚ . ధ్రు॒వ॒క్షిత॑యే॒ స్వాహా᳚ . అ॒చ్యు॒త॒క్షిత॑యే॒ స్వాహా᳚ . అ॒గ్నయే᳚
 స్విష్ట॒కృతే॒ స్వాహా᳚ . ధర్మా॑య॒ స్వాహా᳚ . అధ॑ర్మాయ॒ స్వాహా᳚ . అ॒ద్భ్యస్స్వాహా᳚
 . ఓ॒ష॒ధి॒వ॒న॒స్ప॒తిభ్యః॒ స్వాహా᳚ .. 0. 10. 67. 85..

86 ర॒క్షో॒దే॒వ॒జ॒నేభ్య॒స్స్వాహా᳚ . గృహ్యా᳚భ్య॒స్స్వాహా᳚ . అ॒వ॒సానే᳚భ్య॒స్స్వాహా᳚
 . అ॒వ॒సాన॑పతిభ్య॒స్స్వాహా᳚ . స॒ర్వ॒భూ॒తేభ్య॒స్స్వాహా᳚ . కామా॑య॒ స్వాహా᳚ .
 అం॒తరి॑క్షాయ॒ స్వాహా᳚ . యదేజ॑తి॒ జగ॑తి॒ యచ్చ॒ చేష్ట॑తి॒ నామ్నో॑ భా॒గోఽయం
 నామ్నే॒ స్వాహా᳚ . పృ॒థి॒వ్యై స్వాహా᳚ . అం॒తరి॑క్షాయ॒ స్వాహా᳚ .. 0. 10. 67. 86..

87 ది॒వే స్వాహా᳚ . సూర్యా॑య॒ స్వాహా᳚ . చం॒ద్రమ॑సే॒ స్వాహా᳚ . నక్ష॑త్రేభ్య॒స్స్వాహా᳚
 . ఇంద్రా॑య॒ స్వాహా᳚ . బృహ॒స్పత॑యే॒ స్వాహా᳚ . ప్ర॒జాప॑తయే॒ స్వాహా᳚ . బ్రహ్మ॑ణే॒
 స్వాహా᳚ . స్వ॒ధా పి॒తృభ్య॒స్స్వాహా᳚ . నమో॑ రు॒ద్రాయ॑ పశు॒పత॑యే॒ స్వాహా᳚ ..

 0. 10. 67. 87..

88 దే॒వేభ్య॒స్స్వాహా᳚ . పి॒తృభ్య॑స్స్వ॒ధాఽస్తు॑ . భూ॒తేభ్యో॒ నమః॑ .
 మ॒ను॒ష్యే᳚భ్యో॒ హంతా᳚ . ప్ర॒జాప॑తయే॒ స్వాహా᳚ . ప॒ర॒మే॒ష్ఠినే॒ స్వాహా᳚ .
 యథా కూ॑పః శ॒తధా॑రః స॒హస్ర॑ధారో॒ అక్షి॑తః . ఏ॒వా మే॑ అస్తు ధా॒న్యꣳ
 స॒హస్ర॑ధార॒మక్షి॑తం . ధన॑ధాన్యై॒ స్వాహా᳚ . యే భూ॒తాః ప్ర॒చరం॑తి॒
 దివా॒నక్తం॒ బలి॑మి॒చ్ఛంతో॑ వి॒తుద॑స్య॒ ప్రేష్యాః᳚ . తేభ్యో॑ బ॒లిం పు॑ష్టి॒కామో॑
 హరామి॒ మయి॒ పుష్టిం॒ పుష్టి॑పతిర్దధాతు॒ స్వాహా᳚ .. 0. 10. 67. 88..

ఓ॒ష॒ధి॒వ॒న॒స్ప॒తిభ్యః॒ స్వాహా॒ఽన్తరి॑క్షాయ॒ స్వాహా॒ నమో॑ రు॒ద్రాయ॑
 పశు॒పత॑యే॒ స్వాహా॑ వి॒తుద॑స్య॒ ప్రేష్యా॒ ఏకం॑ చ .. 67..

89 ఓం᳚ తద్బ్ర॒హ్మ . ఓం᳚ తద్వా॒యుః . ఓం᳚ తదా॒త్మా . ఓం᳚ తథ్స॒త్యం . ఓం᳚ తథ్సర్వం᳚ .
 ఓం᳚ తత్పురో॒ర్నమః . అంతశ్చరతి॑ భూతే॒షు॒ గుహాయాం వి॑శ్వమూ॒ర్తిషు . త్వం యజ్ఞస్త్వం
 వషట్కారస్త్వమింద్రస్త్వꣳ రుద్రస్త్వం విష్ణుస్త్వం బ్రహ్మ త్వం॑ ప్రజా॒పతిః . త్వం త॑దాప॒
 ఆపో॒ జ్యోతీ॒ రసో॒ఽమృతం॒ బ్రహ్మ॒ భూర్భువ॒స్సువ॒రోం .. 0. 10. 68. 89.. .. 68..

90 శ్ర॒ద్ధాయాం᳚ ప్రా॒ణే నివి॑ష్టో॒ఽమృతం॑ జుహోమి . శ్ర॒ద్ధాయా॑మపా॒నే
 నివి॑ష్టో॒ఽమృతం॑ జుహోమి . శ్ర॒ద్ధాయాం᳚ వ్యా॒నే నివి॑ష్టో॒ఽమృతం॑
 జుహోమి . శ్ర॒ద్ధాయా॑ముదా॒నే నివి॑ష్టో॒ఽమృతం॑ జుహోమి . శ్ర॒ద్ధాయాꣳ॑
 సమా॒నే నివి॑ష్టో॒ఽమృతం॑ జుహోమి . బ్రహ్మ॑ణి మ ఆ॒త్మాఽమృ॑త॒త్వాయ॑ .
 అ॒మృ॒తో॒ప॒స్తర॑ణమసి . శ్ర॒ద్ధాయాం᳚ ప్రా॒ణే నివి॑ష్టో॒ఽమృతం॑ జుహోమి . శి॒వో
 మా॑ వి॒శాప్ర॑దాహాయ . ప్రా॒ణాయ॒ స్వాహా᳚ . శ్ర॒ద్ధాయా॑మపా॒నే నివి॑ష్టో॒ఽమృతం॑
 జుహోమి . శి॒వో మా॑ వి॒శాప్ర॑దాహాయ . అ॒పా॒నాయ॒ స్వాహా᳚ . శ్ర॒ద్ధాయాం᳚ వ్యా॒నే
 నివి॑ష్టో॒ఽమృతం॑ జుహోమి . శి॒వో మా॑ వి॒శాప్ర॑దాహాయ . వ్యా॒నాయ॒ స్వాహా᳚ .
 శ్ర॒ద్ధాయా॑ముదా॒నే నివి॑ష్టో॒ఽమృతం॑ జుహోమి . శి॒వో మా॑ వి॒శాప్ర॑దాహాయ .
 ఉ॒దా॒నాయ॒ స్వాహా᳚ . శ్ర॒ద్ధాయాꣳ॑ సమా॒నే నివి॑ష్టో॒ఽమృతం॑ జుహోమి . శి॒వో
 మా॑ వి॒శాప్ర॑దాహాయ . స॒మా॒నాయ॒ స్వాహా᳚ . బ్రహ్మ॑ణి మ ఆ॒త్మాఽమృ॑త॒త్వాయ॑ .
 అ॒మృ॒తా॒పి॒ధా॒నమ॑సి .. 0. 10. 69. 90.. .. 69..

91 శ్ర॒ద్ధాయాం᳚ ప్రా॒ణే నివి॑శ్యా॒మృతꣳ॑ హు॒తం . ప్రా॒ణమన్నే॑నాప్యాయస్వ .
 శ్ర॒ద్ధాయా॑మపా॒నే నివి॑శ్యా॒మృతꣳ॑ హు॒తం . అ॒పా॒నమన్నే॑నాప్యాయస్వ .
 శ్ర॒ద్ధాయాం᳚ వ్యా॒నే నివి॑శ్యా॒మృతꣳ॑ హు॒తం . వ్యా॒నమన్నే॑నాప్యాయస్వ .
 శ్ర॒ద్ధాయా॑ముదా॒నే నివి॑శ్యా॒మృతꣳ॑ హు॒తం . ఉ॒దా॒నమన్నే॑నాప్యాయస్వ .
 శ్ర॒ద్ధాయాꣳ॑ సమా॒నే నివి॑శ్యా॒మృతꣳ॑ హు॒తం . స॒మా॒నమన్నే॑నాప్యాయస్వ ..

 0. 10. 70. 91.. .. 70..

92 అంగుష్ఠమాత్రః పురుషోఽఙ్గుష్ఠం చ॑ సమా॒శ్రితః . ఈశస్సర్వస్య జగతః ప్రభుః
 ప్రీణాతి॑ విశ్వ॒భుక్ .. 0. 10. 71. 92.. .. 71..

93 వాఙ్మ॑ ఆ॒సన్న్ . న॒సోః ప్రా॒ణః . అ॒క్ష్యోశ్చక్షుః॑ . కర్ణ॑యోః॒ శ్రోత్రం᳚ .
 బా॒హు॒వోర్బలం᳚ . ఊ॒రు॒వోరోజః॑ . అరి॑ష్టా॒ విశ్వా॒న్యంగా॑ని త॒నూః . త॒నువా॑
 మే స॒హ నమ॑స్తే అస్తు॒ మా మా॑ హిꣳసీః .. 0. 10. 72. 93.. .. 72..

94 వయ॑స్సుప॒ర్ణా ఉప॑సేదు॒రింద్రం॑ ప్రి॒యమే॑ధా॒ ఋష॑యో॒ నాధ॑మానాః . అప॑
 ధ్వాం॒తమూ᳚ర్ణు॒హి పూ॒ర్ద్ధి చక్షు॑ర్ముము॒గ్ధ్య॑స్మాన్ని॒ధయే॑ఽవ బ॒ద్ధాన్ .. 0. 10. 73. 94.. .. 73..

95 ప్రాణానాం గ్రంథిరసి రుద్రో మా॑ విశాం॒తకః . తేనాన్నేనా᳚ప్యాయ॒స్వ .. 0. 10. 74. 95..

 .. 74..

96 నమో రుద్రాయ విష్ణవే మృత్యు॑ర్మే పా॒హి .. 0. 10. 75. 96.. .. 75..

97 త్వమ॑గ్నే॒ ద్యుభి॒స్త్వమా॑శు శు॒క్షణి॒స్త్వమ॒ద్భ్యస్త్వమశ్మ॑న॒స్పరి॑ . త్వం
 వనే᳚భ్య॒స్త్వమోష॑ధీభ్య॒స్త్వం నృ॒ణాం నృ॑పతే జాయసే॒ శుచిః॑ .. 0. 10. 76. 97.. .. 76..

98 శి॒వేన॑ మే॒ సంతి॑ష్ఠస్వ స్యో॒నేన॑ మే॒ సంతి॑ష్ఠస్వ సుభూ॒తేన॑
 మే॒ సంతి॑ష్ఠస్వ బ్రహ్మవర్చ॒సేన॑ మే॒ సంతి॑ష్ఠస్వ య॒జ్ఞస్యర్ద్ధి॒మను॒
 సంతి॑ష్ఠ॒స్వోప॑ తే యజ్ఞ॒ నమ॒ ఉప॑ తే॒ నమ॒ ఉప॑ తే॒ నమః॑ .. 0. 10. 77. 98.. .. 77..

99 స॒త్యం పరం॒ పరꣳ॑ స॒త్యꣳ స॒త్యేన॒ న సు॑వ॒ర్గాల్లో॒కాచ్చ్య॑వంతే
 క॒దాచ॒న స॒తాꣳ హి స॒త్యం తస్మా᳚థ్స॒త్యే ర॑మంతే॒ తప॒ ఇతి॒ తపో॒
 నానశ॑నా॒త్పరం॒ యద్ధి పరం॒ తప॒స్తద్దుర్ధ॑ర్షం॒ తద్దురా॑ధర్షం॒
 తస్మా॒త్తప॑సి రమంతే॒ దమ॒ ఇతి॒ నియ॑తం బ్రహ్మచా॒రిణ॒స్తస్మా॒ద్దమే॑ రమంతే॒
 శమ॒ ఇత్యర॑ణ్యే ము॒నయ॒స్తమా॒చ్ఛమే॑ రమంతే దా॒నమితి॒ సర్వా॑ణి భూ॒తాని॑
 ప్ర॒శꣳసం॑తి దా॒నాన్నాతి॑దు॒శ్చరం॒ తస్మా᳚ద్దా॒నే ర॑మంతే ధ॒ర్మ ఇతి॒
 ధర్మే॑ణ॒ సర్వ॑మి॒దం పరి॑గృహీతం ధ॒ర్మాన్నాతి॑ దు॒ష్కరం॒ తస్మా᳚ద్ధ॒ర్మే
 ర॑మంతే ప్ర॒జన॒ ఇతి॒ భూయాꣳ॑స॒స్తస్మా॒ద్భూయి॑ష్ఠాః॒ ప్రజా॑యంతే॒
 తస్మా॒ద్భూయి॑ష్ఠాః ప్ర॒జన॑నే రమంతే॒ఽగ్నయ॒ ఇత్యా॑హ॒ తస్మా॑ద॒గ్నయ॒
 ఆధా॑తవ్యా అగ్నిహో॒త్రమిత్యా॑హ॒ తస్మా॑దగ్నిహో॒త్రే ర॑మంతే య॒జ్ఞ ఇతి॑ య॒జ్ఞో హి
 దే॒వాస్తస్మా᳚ద్య॒జ్ఞే ర॑మంతే మాన॒సమితి॑ వి॒ద్వాꣳస॒స్తస్మా᳚ద్వి॒ద్వాꣳస॑
 ఏ॒వ మా॑న॒సే ర॑మంతే న్యా॒స ఇతి॑ బ్ర॒హ్మా బ్ర॒హ్మా హి పరః॒ పరో॑ హి బ్ర॒హ్మా తాని॒
 వా ఏ॒తాన్యవ॑రాణి॒ పరాꣳ॑సి న్యా॒స ఏ॒వాత్య॑రేచయ॒ద్య ఏ॒వం వేదే᳚త్యుప॒నిషత్ ..

 0. 10. 78. 99.. .. 78..

100 ప్రా॒జా॒ప॒త్యో హారు॑ణిః సుప॒ర్ణేయః॑ ప్ర॒జాప॑తిం పి॒తర॒ముప॑ససార॒
 కిం భ॑గవం॒తః ప॑ర॒మం వ॑దం॒తీతి॒ తస్మై॒ ప్రో॑వాచ స॒త్యేన॑
 వా॒యురావా॑తి స॒త్యేనా॑ది॒త్యో రో॑చతే ది॒వి స॒త్యం వా॒చః ప్ర॑తి॒ష్ఠా
 స॒త్యే స॒ర్వం ప్రతి॑ష్ఠితం॒ తస్మా᳚థ్స॒త్యం ప॑ర॒మం వదం॑తి॒ తప॑సా
 దే॒వా దే॒వతా॒మగ్ర॑ ఆయం॒తప॒సర్ష॑యః॒ సువ॒రన్వ॑విందం॒తప॑సా
 స॒పత్నా॒న్ప్రణు॑దా॒మారా॑తీ॒స్తప॑సి స॒ర్వం ప్రతి॑ష్ఠితం॒ తస్మా॒త్తపః॑ పర॒మం
 వదం॑తి॒ దమే॑న దాం॒తాః కి॒ల్బిష॑మవధూ॒న్వంతి॒ దమే॑న బ్రహ్మచా॒రిణః॒
 సువ॑రగచ్ఛం॒దమో॑ భూ॒తానాం᳚ దురా॒ధర్షం॒ దమే॑ స॒ర్వం ప్రతి॑ష్ఠితం॒
 తస్మా॒ద్దమః॑ పర॒మం వదం॑తి॒ శమే॑న శాం॒తాః శి॒వమా॒చరం॑తి॒ శమే॑న
 నా॒కం ము॒నయో॒ఽన్వవిం॑దం॒చ్ఛమో॑ భూ॒తానాం᳚ దురా॒ధర్షం॒ఛమే॑ స॒ర్వం
 ప్రతి॑ష్ఠితం॒ తస్మా॒చ్ఛమః॑ పర॒మం వదం॑తి దా॒నం య॒జ్ఞానాం॒ వరూ॑థం॒
 దక్షి॑ణా లో॒కే దా॒తారꣳ॑ సర్వభూ॒తాన్యు॑పజీ॒వంతి॑ దా॒నేనారా॑తీ॒రపా॑నుదంత
 దా॒నేన॑ ద్విషం॒తో మి॒త్రా భ॑వంతి దా॒నే స॒ర్వం ప్రతి॑ష్ఠితం॒ తస్మా᳚ద్దా॒నం
 ప॑ర॒మం వదం॑తి ధ॒ర్మో విశ్వ॑స్య॒ జగ॑తః ప్రతి॒ష్ఠా లో॒కే ధ॒ర్మిష్ఠం॑
 ప్ర॒జా ఉ॑పస॒ర్పంతి॑ ధ॒ర్మేణ॑ పా॒పమ॑ప॒నుద॑తి ధ॒ర్మే స॒ర్వం ప్రతి॑ష్ఠితం॒
 తస్మా᳚ద్ధ॒ర్మం ప॑ర॒మం వదం॑తి ప్ర॒జన॑నం॒ వై ప్ర॑తి॒ష్ఠా లో॒కే సా॒ధు
 ప్ర॒జాయా᳚స్తం॒తుం త॑న్వా॒నః పి॑తృ॒ణామ॑నృ॒ణో భవ॑తి॒ తదే॑వ త॒స్యా
 అనృ॑ణం॒ తస్మా᳚త్ప్ర॒జన॑నం పర॒మం వదం॑త్య॒గ్నయో॒ వై త్రయీ॑ వి॒ద్యా
 దే॑వ॒యానః॒ పంథా॑ గార్హప॒త్య ఋక్పృ॑థి॒వీ ర॑థంత॒రమ॑న్వాహార్య॒పచ॑నం॒
 యజు॑రం॒తరి॑క్షం వామదే॒వ్యమా॑హవ॒నీయః॒ సామ॑ సువ॒ర్గో లో॒కో
 బృ॒హత్తస్మా॑ద॒గ్నీన్ప॑ర॒మం వదం॑త్యగ్నిహో॒త్రꣳ సా॑యం ప్రా॒తర్గృ॒హాణాం॒
 నిష్కృ॑తి॒స్స్వి॑ష్టꣳ సుహు॒తం య॑జ్ఞక్రతూ॒నాం ప్రాయ॑ణꣳ సువ॒ర్గస్య॑
 లో॒కస్య॒ జ్యోతి॒స్తస్మా॑దగ్నిహో॒త్రం ప॑ర॒మం వదం॑తి య॒జ్ఞ ఇతి॑ య॒జ్ఞేన॒ హి
 దే॒వా దివం॑ గ॒తా య॒జ్ఞేనాసు॑రా॒నపా॑నుదంత య॒జ్ఞేన॑ ద్విషం॒తో మి॒త్రా భ॑వంతి
 య॒జ్ఞే స॒ర్వం ప్రతి॑ష్ఠితం॒ తస్మా᳚ద్య॒జ్ఞం ప॑ర॒మం వదం॑తి మాన॒సం వై
 ప్రా॑జాప॒త్యం ప॒విత్రం॑ మాన॒సేన॒ మన॑సా సా॒ధు ప॑శ్యతి మాన॒సా ఋష॑యః ప్ర॒జా
 అ॑సృజంత మాన॒సే స॒ర్వం ప్రతి॑ష్ఠితం॒ తస్మా᳚న్మాన॒సం ప॑ర॒మం వదం॑తి న్యా॒స
 ఇ॒త్యాహు॑ర్మనీ॒షిణో᳚ బ్ర॒హ్మాణం॑ బ్ర॒హ్మా విశ్వః॑ కత॒మః స్వ॑యం॒భుః ప్ర॒జాప॑తిః
 సంవథ్స॒ర ఇతి॑ సంవథ్స॒రో॑ఽసావా॑ది॒త్యో య ఏ॒ష ఆ॑ది॒త్యే పురు॑షః॒ స
 ప॑రమే॒ష్ఠీ బ్రహ్మా॒త్మా యాభి॑రాది॒త్యస్తప॑తి ర॒శ్మిభి॒స్తాభిః॑ ప॒ర్జన్యో॑
 వర్షతి ప॒ర్జన్యే॑నౌషధివనస్ప॒తయః॒ ప్రజా॑యంత ఓషధివనస్ప॒తిభి॒రన్నం॑
 భవ॒త్యన్నే॑న ప్రా॒ణాః ప్రా॒ణైర్బలం॒ బలే॑న॒ తప॒స్తప॑సా శ్ర॒ద్ధా శ్ర॒ద్ధయా॑
 మే॒ధా మే॒ధయా॑ మనీ॒షా మ॑నీ॒షయా॒ మనో॒ మన॑సా॒ శాంతిః॒ శాంత్యా॑ చి॒త్తం
 చి॒త్తేన॒ స్మృతి॒గ్గ్॒ స్మృత్యా॒ స్మార॒గ్గ్॒ స్మారే॑ణ వి॒జ్ఞానం॑ వి॒జ్ఞానే॑నా॒త్మానం॑
 వేదయతి॒ తస్మా॑ద॒న్నం దదం॒థ్సర్వా᳚ణ్యే॒తాని॑ దదా॒త్యన్నా᳚త్ప్రా॒ణా భ॑వంతి
 భూ॒తానాం᳚ ప్రా॒ణైర్మనో॒ మన॑సశ్చ వి॒జ్ఞానం॑ వి॒జ్ఞానా॑దానం॒దో బ్ర॑హ్మ
 యో॒నిస్స వా ఏ॒ష పురు॑షః పంచ॒ధా పం॑చా॒త్మా యేన॒ సర్వ॑మి॒దం ప్రోతం॑
 పృథి॒వీ చాం॒తరి॑క్షం చ॒ ద్యౌశ్చ॒ దిశ॑శ్చావాంతరది॒శాశ్చ॒ స వై
 సర్వ॑మి॒దం జగ॒థ్స స॒ భూతꣳ॑ స భ॒వ్యం జి॑జ్ఞాసక్లృ॒ప్త ఋ॑త॒జా
 రయి॑ష్ఠాః శ్ర॒ద్ధా స॒త్యో మహ॑స్వాంత॒పసో॒వరి॑ష్ఠా॒ద్జ్ఞాత్వా॑ తమే॒వం
 మన॑సా హృ॒దా చ॒ భూయో॑ న మృ॒త్యుముప॑యాహి వి॒ద్వాంతస్మా᳚న్న్యా॒సమే॒షాం
 తప॑సామతిరిక్త॒మాహు॑ర్వసుర॒ణ్వో॑ వి॒భూర॑సి ప్రా॒ణే త్వమసి॑ సంధా॒తా
 బ్రహ్మం॑త్వమసి॑ విశ్వ॒ధృత్తే॑జో॒దాస్త్వమ॑స్య॒గ్నిర॑సి వర్చో॒దాస్త్వమ॑సి॒
 సూర్య॑స్య ద్యుమ్నో॒దాస్త్వమ॑సి చం॒ద్రమ॑స ఉపయా॒మగృ॑హీతోఽసి బ్ర॒హ్మణే᳚ త్వా॒
 మహస॒ ఓమిత్యా॒త్మానం॑ యుంజీతై॒తద్వై మ॑హోప॒నిష॑దం దే॒వానాం॒ గుహ్యం॒ య ఏ॒వం
 వేద॑ బ్ర॒హ్మణో॑ మహి॒మాన॑మాప్నోతి॒ తస్మా᳚ద్బ్ర॒హ్మణో॑ మహి॒మాన॑మిత్యుప॒నిషత్ ..

 0. 10. 79. 100.. .. 79..

101 తస్యై॒వం వి॒దుషో॑ య॒జ్ఞస్యా॒త్మా యజ॑మానః శ్ర॒ద్ధా పత్నీ॒
 శరీ॑రమి॒ధ్మమురో॒ వేది॒ర్లోమా॑ని బ॒ర్॒హిర్వే॒దః శిఖా॒ హృద॑యం॒ యూపః॒
 కామ॒ ఆజ్యం॑ మ॒న్యుః ప॒శుస్తపో॒ఽగ్నిర్దమః॑ శమయి॒తా దక్షి॑ణా॒ వాగ్ఘోతా᳚
 ప్రా॒ణ ఉ॑ద్గా॒తా చక్షు॑రధ్వ॒ర్యుర్మనో॒ బ్రహ్మా॒ శ్రోత్ర॑మ॒గ్నీద్యావ॒ద్ధ్రియ॑తే॒
 సా దీ॒క్షా యదశ్నా॑తి॒ తద్ధవి॒ర్యత్పిబ॑తి॒ తద॑స్య సోమపా॒నం యద్రమ॑తే॒
 తదు॑ప॒సదో॒ యథ్సం॒చర॑త్యుప॒విశ॑త్యు॒త్తిష్ఠ॑తే చ॒ స ప్ర॑వ॒ర్గ్యో॑
 యన్ముఖం॒ తదా॑హవ॒నీయో॒ యా వ్యాహృ॑తిరహు॒తిర్యద॑స్య వి॒జ్ఞానం॒ తజ్జు॒హోతి॒
 యథ్సా॒యం ప్రా॒తర॑త్తి॒ తథ్స॒మిధం॒ యత్ప్రా॒తర్మ॒ధ్యంది॑నꣳ సా॒యం
 చ॒ తాని॒ సవ॑నాని॒ యే అ॑హోరా॒త్రే తే ద॑ర్శపూర్ణమా॒సౌ యే᳚ఽర్ధమా॒సాశ్చ॒
 మాసా᳚శ్చ॒ తే చా॑తుర్మా॒స్యాని॒ య ఋ॒తవ॒స్తే ప॑శుబం॒ధా యే సం॑వథ్స॒రాశ్చ॑
 పరివథ్స॒రాశ్చ॒ తేఽహ॑ర్గ॒ణాః స॑ర్వవేద॒సం వా ఏ॒తథ్స॒త్రం యన్మర॑ణం॒
 తద॑వ॒భృథ॑ ఏ॒తద్వై జ॑రామర్యమగ్నిహో॒త్రꣳ స॒త్రం య ఏ॒వం
 వి॒ద్వాను॑ద॒గయ॑నే ప్ర॒మీయ॑తే దే॒వానా॑మే॒వ మ॑హి॒మానం॑ గ॒త్వాఽఽది॒త్యస్య॒
 సాయు॑జ్యం గచ్ఛ॒త్యథ॒ యో ద॑క్షి॒ణే ప్ర॒మీయ॑తే పితృ॒ణామే॒వ
 మ॑హి॒మానం॑ గ॒త్వా చం॒ద్రమ॑సః॒ సాయు॑జ్యꣳ సలో॒కతా॑మాప్నోత్యే॒తౌ వై
 సూ᳚ర్యాచంద్ర॒మసో᳚ర్మహి॒మానౌ᳚ బ్రాహ్మ॒ణో వి॒ద్వాన॒భిజ॑యతి॒ తస్మా᳚ద్బ్ర॒హ్మణో॑
 మహి॒మాన॑మాప్నోతి॒ తస్మా᳚ద్బ్ర॒హ్మణో॑ మహి॒మానం᳚ (ఇత్యుప॒నిషత్) .. 0. 10. 80. 101..

 .. 80..

 అంభ॒స్యేకపంచా॒శదు॑త్తరశ॒తం జా॒తవే॑దసే॒ చతు॑ర్దశ॒ భూరన్నం॒
భూర॒గ్నయే॒ భూర॒గ్నయే॒ చైక॑మేకం పాహి పా॒హి చ॒త్వారి॑ చత్వారి॒ యశ్ఛంద॑సాం॒
ద్వే నమో॒ బ్రహ్మ॑ణ ఋ॒తం తపో॒ యథా॑ వృ॒క్షస్యైక॑మేకమ॒ణోరణీ॑యా॒గ్॒
శ్చతు॑స్త్రిꣳశత్ సహస్ర॒శీ॑ర్ష॒ꣳ॒ షడ్విꣳ॑శతిరాది॒త్యో వా ఏ॒ష
ఆ॑ది॒త్యో వై తేజ॒ ఏక॑మేకం॒ నిధ॑నపతయే॒ త్రయో॑విꣳశతిః స॒ద్యోజా॒తం త్రీణి॑
వామదే॒వాయైక॑మ॒ఘోరే᳚భ్య॒స్తత్పురు॑షాయ॒ ద్వే ద్వే॒ ఈశానో నమో హిరణ్యబాహవ
ఏక॑మేకమృ॒తꣳ స॒త్యం ద్వే సర్వో॒ వై చ॒త్వారి॒ కద్రు॒ద్రాయ॒ త్రీణి॒
యస్య॒ వైకం॑కతీ కృణు॒ష్వ పాజోఽది॑తి॒రాపో॒ వా ఇ॒దమేక॑మేక॒మాపః॑ పునంతు
చ॒త్వార్యగ్నిశ్చ సూర్యశ్చ నవ॑ న॒వోమితి॑ చ॒త్వార్యాయా॑తు॒ పంచౌజో॑ఽసి॒
దశో॒త్తమే॑ చ॒త్వారి॒ ఘృణి॒స్త్రీణి॒ బ్రహ్మ॑మేతు॒ మాం యాస్తే᳚ బ్రహ్మహ॒త్యాం
ద్వాద॑శ॒ బ్రహ్మ॑ మే॒ధయా॒ఽద్యా న॑ ఇ॒మం భ్రూ॑ణహ॒త్యాం బ్రహ్మ॑ మే॒ధవా᳚ బ్ర॒హ్మా
దే॒వానా॑మి॒దం వీ॑రహ॒త్యామేకా॒న్న విꣳ॑శతి॒రేకా॒న్న విꣳ॑శతిర్మే॒ధా దే॒వీ
మే॒ధాం మ॒ ఇంద్ర॑శ్చ॒త్వారి॑ చత్వా॒ర్యా మాం᳚ మే॒ధా ద్వే మయి॑ మే॒ధామేక॒మపై॑తు
పరం॒ వాతం॑ ప్రా॒ణమ॑ముత్ర॒భూయా॒ద్ధరి॒ꣳ॒ శల్కై॑ర॒గ్నిం మాఛి॑దో
మృత్యో॒ మా నో॑ మ॒హాంతం॒ మా న॑స్తో॒కే ప్రజా॑పతే స్వస్తి॒దా త్ర్యం॑బకం॒ యే తే॑
స॒హస్ర॑మ॒యుతం॒ ద్వే ద్వే॑ మృ॒త్యవే॒ స్వాహైకం॑ దే॒వకృ॑త॒స్యైకా॑దశ॒
యద్వో॑ దేవాః॒ కామోఽకార్షీ॒న్మన్యురకార్షీం॒ ద్వే ద్వే॒ తిలాంజుహోమి గావః శ్రియం ప్ర॑జాః
పంచ॒ తిలాః కృష్ణాశ్చోర॑స్య॒ శ్రీః ప్రజ్ఞాతు జాతవే॑దః స॒ప్త ప్రాణవాక్త్వక్ఛిర
ఉత్తిష్ఠ పంచ॒ పృథివీశబ్దమనోవాగ్వ్యక్తాత్మాఽన్తరాత్మా పరమాత్మా మే᳚ క్షు॒ధేఽన్నమయ॒
పంచ॑దశా॒గ్నయే॒
 స్వాహైక॑చత్వారి॒ꣳ॒శర్దోం᳚తద్బ్ర॒హ్మ నవ॑ శ్ర॒ద్ధాయాం᳚ ప్రా॒ణే
నివి॑ష్టో॒ఽమృతం॑ జుహోమి॒ చతు॑ర్విꣳశతిః శ్ర॒ద్ధాయాం᳚ ప్రా॒ణే
నివి॑శ్యా॒మృతꣳ॑ హు॒తందశాంగుష్ఠమాత్రః పురుషో ద్వే వాఙ్మ॑ ఆ॒సన్న॒ష్టౌ
వయ॑స్సుప॒ర్ణాః ప్రాణానాం గ్రంథిరసి ద్వే ద్వే॒ నమో రుద్రాయైకం॒ త్వమ॑గ్నే॒ ద్యుభి॒ర్ద్వే
శి॒వేన॑ మే॒ సంతి॑ష్ఠస్వ స॒త్యం ప్రా॑జాప॒త్యస్తస్యై॒వమేక॑మేక॒మశీతిః .. 80..

 అంభ॑స్యపా॒రే స్వ॒స్తి నః॑ పా॒హి నో॑ అగ్న॒ ఏక॑యాఽఽది॒త్యో వా ఏ॒ష ఋ॒తꣳ
స॒త్యమోమిత్యా మాం᳚ మే॒ధా మా న॑స్తో॒కే తిలాంజుహోమి శ్ర॒ద్ధాయాం᳚ ప్రా॒ణే నివి॑శ్య॒
తస్యై॒వమేకోత్త॑రశ॒తం .. 101..

0 స॒హ నా॑వవతు . స॒హ నౌ॑ భునక్తు . స॒హ వీ॒ర్యం॑ కరవావహై . తే॒జ॒స్వి
 నా॒వధీ॑తమస్తు॒ మా వి॑ద్విషా॒వహై᳚ . ఓం శాంతిః॒ శాంతిః॒ శాంతిః॑ ..

ఏకాగ్నికాండే ప్రథమః ప్రశ్నః 1

1 ప్ర॒సు॒గ్మంతా॑ ధి॒యసా॒నస్య॑ స॒క్షణి॑ వ॒రేభి॑ర్వ॒రాꣳ అ॒భిషు॒ప్రసీ॑దత
 . అ॒స్మాక॒మింద్ర॑ ఉ॒భయం॑ జుజోషతి॒ యథ్సౌ॒మ్యస్యాంధ॑సో॒ బుబో॑ధతి .
 అ॒నృ॒క్ష॒రా ఋ॒జవ॑స్సంతు॒ పంథా॒ యేభి॒స్సఖా॑యో॒ యంతి॑ నో వరే॒యం
 . సమ॑ర్య॒మా సం భగో॑ నో నినీయా॒థ్సం జా᳚స్ప॒త్యꣳ సు॒యమ॑మస్తు దేవాః .
 అభ్రా॑తృఘ్నీం॒ వరు॒ణాప॑తిఘ్నీం బృహస్పతే . ఇంద్రాపు॑త్రఘ్నీం ల॒క్ష్మ్యం॑ తామ॒స్యై
 స॑వితస్సువ . అఘో॑రచక్షు॒రప॑తిఘ్న్యేధి శి॒వా ప॒తిభ్య॑స్సు॒మనా᳚స్సు॒వర్చాః᳚ .
 జీ॒వ॒సూర్దే॒వకా॑మా స్యో॒నా శం నో॑ భవ ద్వి॒పదే॒ శం చతు॑ష్పదే . ఇ॒దమ॒హం యా
 త్వయి॑ పతి॒ఘ్న్య॑ల॒క్ష్మిస్తాం నిర్ది॑శామి . జీ॒వాꣳరు॑దంతి॒ విమ॑యంతే అధ్వ॒రే
 దీ॒ర్ఘామను॒ ప్రసి॑తిం దీధియు॒ర్నరః॑ . వా॒మం పి॒తృభ్యో॒ య ఇ॒దꣳ స॑మేరి॒
 రే మయః॒ పతి॑భ్యో॒ జన॑యః పరి॒ష్వజే᳚ . వ్యు॑క్షత్క్రూ॒రముద॑చం॒త్వాప॒ ఆఽస్యై
 బ్రా᳚హ్మ॒ణాస్స్నప॑నꣳ హరంతు . అవీ॑రఘ్నీ॒రుద॑చం॒త్వాపః॑ . అ॒ర్య॒మ్ణో అ॒గ్నిం
 పరి॑ యంతు క్షి॒ప్రం ప్రతీ᳚క్షంతా॒గ్॒ శ్వశ్ర్వో॑ దే॒వరా᳚శ్చ . ఖేఽనసః॒ ఖే
 రథః॒ ఖే యుగ॑స్య శచీపతే . అ॒పా॒లామిం॑ద్ర॒ త్రిః పూ॒ర్త్వ్య॑కర॒థ్సూర్య॑వర్చసం .
 శం తే॒ హిర॑ణ్య॒ꣳ॒శము॑ సం॒త్వాపః॒ శం తే॑ మే॒ధీ భ॑వతు॒ శం యు॒గస్య॒
 తృద్మ॑ . శం త॒ ఆపః॑ శ॒తప॑విత్రా భవం॒త్వథా॒ పత్యా॑ త॒న్వꣳ॑ సꣳ
 సృ॑జస్వ .. 0. 0. 1. 1.. దీ॒ధి॒యు॒ర్నరో॒ఽష్టౌ చ॑ .. 1..

2 హిర॑ణ్యవర్ణాః॒ శుచ॑యః పావ॒కాః ప్రచ॑క్రముర్ హి॒త్వాఽవ॒ద్యమాపః॑ . శ॒తం
 ప॒విత్రా॒ విత॑తా॒ హ్యా॑సు॒ తాభి॑ష్ట్వా దే॒వః స॑వి॒తా పు॑నాతు . హిర॑ణ్యవర్ణాః॒
 శుచ॑యః పావ॒కా యాసు॑ జా॒తః క॒శ్యపో॒ యాస్వ॒గ్నిః . యా అ॒గ్నిం గర్భం॑ దధి॒రే
 సు॒వర్ణా॒స్తాస్త॒ ఆపః॒ శ2ꣳ స్యో॒నా భ॑వంతు . యాసా॒ꣳ॒ రాజా॒ వరు॑ణో॒
 యాతి॒ మధ్యే॑ సత్యానృ॒తే అ॑వ॒పశ్యం॒జనా॑నాం . యా అ॒గ్నిం గర్భం॑ దధి॒రే
 సు॒వర్ణా॒స్తాస్త॒ ఆపః॒ శ2ꣳ స్యో॒నా భ॑వంతు . యాసాం᳚ దే॒వా ది॒వి కృ॒ణ్వంతి॑
 భ॒క్షం యా అం॒తరి॑క్షే బహు॒ధా నివి॑ష్టాః . యా అ॒గ్నిం గర్భం॑ దధి॒రే
 సు॒వర్ణా॒స్తాస్త॒ ఆపః॒ శ2ꣳ స్యో॒నా భ॑వంతు . శి॒వేన॑ త్వా॒ చక్షు॑షా
 పశ్యంత్వాపః శి॒వయా॑ త॒న్వోప॑స్పృశంతు॒ త్వచం॑ తే . ఘృ॒త॒శ్చుతః॒
 శుచ॑యో॒ యాః పా॑వ॒కాస్తాస్త॒ ఆపః॒ శ2ꣳ స్యో॒నా భ॑వంతు . పరి॑ త్వా గిర్వణో॒
 గిర॑ ఇ॒మా భ॑వంతు వి॒శ్వతః॑ . వృ॒ద్ధాయు॒మను॒ వృద్ధ॑యో॒ జుష్టా॑ భవంతు॒
 జుష్ట॑యః . ఆ॒శాసా॒నేత్యే॒షా . పూ॒షా త్వే॒తో న॑యతు॒ హస్త॒గృహ్యా॒శ్వినౌ᳚ త్వా॒
 ప్రవ॑హతా॒ꣳ॒ రథే॑న . గృ॒హాన్గ॑చ్ఛ గృ॒హప॑త్నీ॒ యథాఽసో॑ వ॒శినీ॒
 త్వం వి॒దథ॒మావ॑దాసి .. 0. 0. 1. 2.. భ॒వం॒తు॒ పంచ॑ చ .. 2..

3 సోమః॑ ప్రథ॒మో వి॑విదే గంధ॒ర్వో వి॑విద॒ ఉత్త॑రః . తృ॒తీయో॑ అ॒గ్నిష్టే॒
 పతి॑స్తు॒రీయ॑స్తే మనుష్య॒జాః . సోమో॑ఽదదద్గంధ॒ర్వాయ॑ గంధ॒ర్వోఽద॑దద॒గ్నయే᳚
 . ర॒యిం చ॑ పు॒త్రాగ్శ్చా॑దాద॒గ్నిర్మహ్య॒మథో॑ ఇ॒మాం . గృ॒భ్ణామి॑
 తే సుప్రజా॒స్త్వాయ॒ హస్తం॒ మయా॒ పత్యా॑ జ॒రద॑ష్టి॒ర్యథాఽసః॑ . భగో॑
 అర్య॒మా స॑వి॒తా పురం॑ధి॒ర్మహ్యం॑ త్వాఽదు॒ర్గార్హ॑పత్యాయ దే॒వాః . తే హ॒
 పూర్వే॒ జనా॑సో॒ యత్ర॑ పూర్వ॒వహో॑ హి॒తాః . మూ॒ర్ధ॒న్వాన్, యత్ర॑ సౌభ్ర॒వః
 పూర్వో॑ దే॒వేభ్య॒ ఆత॑పత్ . సర॑స్వతి॒ ప్రేదమ॑వ॒ సుభ॑గే॒ వాజి॑నీవతి .
 తాం త్వా॒ విశ్వ॑స్య భూ॒తస్య॑ ప్ర॒గాయా॑మస్యగ్ర॒తః . య ఏతి॑ ప్ర॒దిశః॒ సర్వా॒
 దిశోఽను॒ పవ॑మానః . హిర॑ణ్యహస్త ఐర॒మ్మస్స త్వా॒ మన్మ॑నసం కృణోతు . ఏక॑మి॒షే
 విష్ణు॒స్త్వాఽన్వే॑తు॒ ద్వే ఊ॒ర్జే త్రీణి॑ వ్ర॒తాయ॑ చ॒త్వారి॒ మాయో॑భవాయ॒ పంచ॑
 ప॒శుభ్య॒ష్షడృ॒తుభ్య॑స్స॒ప్త స॒ప్తభ్యో॒ హోత్రా᳚భ్యో॒ విష్ణు॒స్త్వాఽన్వే॑తు .
 సఖా॑ స॒ప్తప॑దా భవ॒ సఖా॑యౌ స॒ప్తప॑దా బభూవ స॒ఖ్యం తే॑ గమేయꣳ
 స॒ఖ్యాత్తే॒ మా యో॑షꣳ స॒ఖ్యాన్మే॒ మా యో᳚ష్ఠాః॒ సమ॑యావ॒ సంక॑ల్పావహై॒
 సంప్రి॑యౌ రోచి॒ష్ణూ సు॑మన॒స్యమా॑నౌ . ఇష॒మూర్జ॑మ॒భి సం॒వసా॑నౌ॒ సం నౌ॒
 మనాꣳ॑సి॒ సం వ్ర॒తా సము॑ చి॒త్తాన్యాక॑రం . సా త్వమ॒స్యమూ॒హమ॑మూ॒హమ॑స్మి॒
 సా త్వం ద్యౌర॒హం పృ॑థి॒వీ త్వꣳ రేతో॒ఽహꣳ రే॑తో॒భృత్త్వం మనో॒ఽహమ॑స్మి॒
 వాక్త్వꣳ సామా॒హమ॒స్మ్యృ॑క్త్వ॒ꣳ॒ సా మామను॑వ్రతా భవ పు॒ꣳ॒సే పు॒త్రాయ॒
 వేత్త॑వై శ్రి॒యై పు॒త్రాయ॒ వేత్త॑వ॒ ఏహి॑ సూనృతే .. 0. 0. 1. 3.. అ॒గ్ర॒తష్షట్చ॑
 .. 3..

4 సోమా॑య జని॒విదే॒ స్వాహా॑ గంధ॒ర్వాయ॑ జని॒విదే॒ స్వాహా॒ఽగ్నయే॑ జని॒విదే॒
 స్వాహా᳚ . క॒న్య॒లా పి॒తృభ్యో॑ య॒తీ ప॑తిలో॒కమవ॑ దీ॒క్షామ॑దాస్థ॒ స్వాహా᳚
 . ప్రేతో ముం॒చాతి॒ నాముతః॑ సుబ॒ద్ధామ॒ముత॑స్కరత్ . యథే॒యమిం॑ద్ర మీఢ్వః
 సుపు॒త్రా సు॒భగాఽస॑తి . ఇ॒మాం త్వమిం॑ద్ర మీఢ్వః సపు॒త్రాꣳ సు॒భగాం᳚ కృణు
 . దశా᳚స్యాం పు॒త్రానాధే॑హి॒ పతి॑మేకాద॒శం కృ॑ధి . అ॒గ్నిరై॑తు ప్రథ॒మో
 దే॒వతా॑నా॒ꣳ॒ సో᳚ఽస్యై ప్ర॒జాం ముం॑చతు మృత్యుపా॒శాత్ . తద॒యꣳ
 రాజా॒ వరు॒ణోఽను॑మన్యతాం॒ యథే॒య2ꣳ స్త్రీ పౌత్ర॑మ॒ఘం న రోదా᳚త్ .
 ఇ॒మామ॒గ్నిస్త్రా॑యతాం॒ గార్హ॑పత్యః ప్ర॒జామ॑స్యై నయతు దీ॒ర్ఘమాయుః॑ . అశూ᳚న్యోపస్థా॒
 జీవ॑తామస్తు మా॒తా పౌత్ర॑మానం॒దమ॒భి ప్రబు॑ధ్యతామి॒యం . మా తే॑ గృ॒హే ని॒శి
 ఘోష॒ ఉత్థా॑ద॒న్యత్ర॒ త్వద్రు॑ద॒త్యః॑ సంవి॑శంతు . మా త్వం వి॑కే॒శ్యుర॒
 ఆవధి॑ష్ఠా జీ॒వప॑త్నీ పతిలో॒కే విరా॑జ॒ పశ్యం॑తీ ప్ర॒జాꣳ సు॑మన॒స్యమా॑నాం .
 ద్యౌస్తే॑ పృ॒ష్ఠꣳ ర॑క్షతు వా॒యురూ॒రూ అ॒శ్వినౌ॑ చ॒ స్తనం॒ ధయం॑తꣳ
 సవి॒తాఽభి ర॑క్షతు . ఆవాస॑సః పరి॒ధానా॒ద్బృహ॒స్పతి॒ర్విశ్వే॑ దే॒వా అ॒భి
 ర॑క్షంతు ప॒శ్చాత్ . అ॒ప్ర॒జ॒స్తాం పౌ᳚త్రమృ॒త్యుం పా॒ప్మాన॑ము॒త వా॒ఽఘం .
 శీ॒ర్॒ష్ణః స్రజ॑మివో॒న్ముచ్య॑ ద్వి॒షద్భ్యః॒ ప్రతి॑ ముంచామి॒ పాశం᳚ . ఇ॒మం
 మే॑ వరుణ॒ తత్త్వా॑ యామి॒ త్వం నో॑ అగ్నే॒ స త్వం నో॑ అగ్నే॒ త్వమ॑గ్నే అ॒యాఽస్య॒యా
 సన్మన॑సా హి॒తః . అ॒యా సన్ హ॒వ్యమూ॑హిషే॒ఽయా నో॑ ధేహి భేష॒జం .. 0. 0. 1. 4..

 ఇ॒యమ॒ష్టౌ చ॑ .. 4..

5 ఆ తి॑ష్ఠే॒మమశ్మా॑న॒మశ్మే॑వ॒ త్వ2ꣳ స్థి॒రా భ॑వ . అ॒భి తి॑ష్ఠ
 పృతన్య॒తః సహ॑స్వ పృతనాయ॒తః . ఇ॒యం నా॒ర్యుప॑ బ్రూతే॒ కుల్పా᳚న్యావపంతి॒కా
 . దీ॒ర్ఘా॒యుర॑స్తు మే॒ పతి॒ర్జీవా॑తు శ॒రదః॑ శ॒తం . తుభ్య॒మగ్రే॒
 పర్య॑వహంథ్సూ॒ర్యాం వ॑హ॒తునా॑ స॒హ . పునః॒ పతి॑భ్యో జా॒యాం దా అ॑గ్నే ప్ర॒జయా॑
 స॒హ . పునః॒ పత్నీ॑మ॒గ్నిర॑దా॒దాయు॑షా స॒హ వర్చ॑సా . దీ॒ర్ఘా॒యుర॑స్యా॒
 యః పతి॒స్స ఏ॑తు శ॒రదః॑ శ॒తం . విశ్వా॑ ఉ॒త త్వయా॑ వ॒యం ధారా॑ ఉద॒న్యా॑
 ఇవ . అతి॑గాహేమహి॒ ద్విషః॑ . ఆ తి॑ష్ఠే॒మమశ్మా॑నం . అ॒ర్య॒మణం॒ ను దే॒వం
 క॒న్యా॑ అ॒గ్నిమ॑యక్షత . స ఇ॒మాం దే॒వో అ॑ధ్వ॒రః ప్రేతో ముం॒చాతి॒ నాముతః॑
 సుబ॒ద్ధామ॒ముత॑స్కరత్ . తుభ్య॒మగ్రే॒ పర్య॑వహ॒న్పునః॒ పత్నీ॑మ॒గ్నిర॑దా॒ద్విశ్వా॑
 ఉ॒త త్వయా॑ వ॒య మా తి॑ష్ఠే॒మమశ్మా॑నం . త్వమ॑ర్య॒మా భ॑వసి॒ యత్క॒నీనాం॒
 నామ॑ స్వ॒ధావ॒థ్స్వ॑ర్యం బి॒భర్షి॑ . అం॒జంతి॑ వృ॒క్షꣳ సుధి॑తం॒
 న గోభి॒ర్యద్దంప॑తీ॒ సమ॑నసా కృ॒ణోషి॑ . తుభ్య॒మగ్రే॒ పర్య॑వహ॒న్పునః॒
 పత్నీ॑మ॒గ్నిర॑దా॒ద్విశ్వా॑ ఉ॒త త్వయా॑ వ॒యం . ప్ర త్వా॑ ముంచామి॒ వరు॑ణస్య॒
 పాశా॒ద్యేన॒ త్వాఽబ॑ధ్నాథ్సవి॒తా సు॒కేతః॑ . ధా॒తుశ్చ॒ యోనౌ॑ సుకృ॒తస్య॑ లో॒కే
 స్యో॒నం తే॑ స॒హ పత్యా॑ కరోమి . ఇ॒మం విష్యా॑మి॒ వరు॑ణస్య॒ పాశం॒ యమబ॑ధ్నీత
 సవి॒తా సు॒శేవః॑ . ధా॒తుశ్చ॒ యోనౌ॑ సుకృ॒తస్య॑ లో॒కేఽరి॑ష్టాం త్వా స॒హ
 పత్యా॑ కృణోమి . అ॒యాశ్చా॒గ్నేఽస్య॑నభిశ॒స్తీశ్చ॑ స॒త్యమి॑త్త్వమ॒యా అ॑సి .
 అయ॑సా॒ మన॑సా ధృ॒తోఽయసా॑ హ॒వ్యమూ॑హిషే॒ఽయా నో॑ ధేహి భేష॒జం .. 0. 0. 1. 5.. ద్విషః॑ సు॒శేవ॒స్త్రీణి॑ చ .. 5..

6 స॒త్యేనోత్త॑భితా॒ భూమి॒స్సూర్యే॒ణోత్త॑భితా॒ ద్యౌః . ఋ॒తేనా॑ది॒త్యాస్తిష్ఠం॑తి
 ది॒వి సోమో॒ అధి॑ శ్రి॒తః . యుం॒జంతి॑ బ్ర॒ధ్నం యోగే॑యోగే .
 సు॒కి॒ꣳ॒శు॒కꣳ శ॑ల్మ॒లిం వి॒శ్వరూ॑ప॒ꣳ॒ హిర॑ణ్యవర్ణꣳ
 సు॒వృతꣳ॑ సుచ॒క్రం . ఆరో॑హ వధ్వ॒మృత॑స్య లో॒క2ꣳ స్యో॒నం
 పత్యే॑ వహ॒తుం కృ॑ణుష్వ . ఉదు॑త్త॒రమా॒రోహం॑తీ వ్య॒స్యంతీ॑ పృతన్య॒తః .
 మూ॒ర్ధానం॒ పత్యు॒రారో॑హ ప్ర॒జయా॑ చ వి॒రాడ్భ॑వ . సం॒రాజ్ఞీ॒ శ్వశు॑రే
 భవ సం॒రాజ్ఞీ᳚ శ్వశ్రు॒వాం భ॑వ . ననాం᳚దరి సం॒రాజ్ఞీ॑ భవ సం॒రాజ్ఞీ॒
 అధి॑ దే॒వృషు॑ . స్ను॒షాణా॒గ్॒ శ్వశు॑రాణాం ప్ర॒జాయా᳚శ్చ॒ ధన॑స్య
 చ . పతీ॑నాం చ దేవౄ॒ణాం చ॑ సజా॒తానాం᳚ వి॒రాడ్భ॑వ . నీ॒ల॒లో॒హి॒తే
 భ॑వతః కృ॒త్యా స॒క్తిర్వ్య॑జ్యతే . ఏధం॑తేఽస్యా జ్ఞా॒తయః॒ పతి॑ర్బం॒ధేషు॑
 బధ్యతే . యే వ॒ధ్వశ్చం॒ద్రం వ॑హ॒తుం యక్ష్మా॒ యంతి॒ జనా॒ꣳ॒ అను॑ .
 పున॒స్తాన్, య॒జ్ఞియా॑ దే॒వా నయం॑తు॒ యత॒ ఆగ॑తాః . మా వి॑దన్పరిపం॒థినో॒
 య ఆ॒సీదం॑తి॒ దంప॑తీ . సు॒గేభి॑ర్దు॒ర్గమతీ॑తా॒మప॑ద్రాం॒త్వరా॑తయః .
 సు॒గం పంథా॑న॒మారు॑క్ష॒మరి॑ష్ట2ꣳ స్వస్తి॒వాహ॑నం . యస్మి॑న్వీ॒రో న
 రిష్య॑త్య॒న్యేషాం᳚ విం॒దతే॒ వసు॑ .. 0. 0. 1. 6.. ధన॑స్య చ॒ నవ॑ చ .. 6..

7 తా మం॑దసా॒నా మను॑షో దురో॒ణ ఆధ॒త్తꣳ ర॒యిం ద॒శవీ॑రం వచ॒స్యవే᳚
 . కృ॒తం తీ॒ర్థꣳ సు॑ప్రపా॒ణꣳ శు॑భస్పతీ స్థా॒ణుం ప॑థే॒ష్ఠామప॑
 దుర్మ॒తిꣳ హ॑తం . అ॒యం నో॑ మ॒హ్యాః పా॒ర2ꣳ స్వ॒స్తి నే॑ష॒ద్వన॒స్పతిః॑
 . సీరా॑ నస్సు॒తరా॑ భవ దీర్ఘాయు॒త్వాయ॒ వర్చ॑సే . అ॒స్య॒ పా॒రే ని॑రృ॒తస్య॑
 జీ॒వా జ్యోతి॑రశీమహి . మ॒హ్యా ఇం॑ద్రస్స్వ॒స్తయే᳚ . యదృ॒తే చి॑దభి॒శ్రిషః॑ పు॒రా
 జ॒ర్తృభ్య॑ ఆ॒తృదః॑ . సంధా॑తా సం॒ధిం మ॒ఘవా॑ పురో॒వసు॒ర్నిష్క॑ర్తా॒
 విహృ॑తం॒ పునః॑ . ఇడా॑మగ్న ఇ॒మం మే॑ వరుణ॒ తత్త్వా॑ యామి॒ త్వం నో॑
 అగ్నే॒ స త్వం నో॑ అగ్నే॒ త్వమ॑గ్నే అ॒యాఽసి॑ . యే గం॑ధ॒ర్వా అ॑ప్స॒రస॑శ్చ
 దే॒వీరే॒షు వృ॒క్షేషు॑ వానస్ప॒త్యేష్వాస॑తే . శి॒వాస్తే అ॒స్యై వ॒ధ్వై॑
 భవంతు॒ మా హిꣳ॑సిషుర్వహ॒తుమూ॒హ్యమా॑నాం . యా ఓష॑ధయో॒ యా న॒ద్యో॑ యాని॒
 ధన్వా॑ని॒ యే వనా᳚ . తే త్వా॑ వధు ప్ర॒జావ॑తీం॒ ప్ర త్వే ముం॑చం॒త్వꣳహ॑సః
 . సంకా॑శయామి వహ॒తుం బ్రహ్మ॑ణా గృ॒హైరఘో॑రేణ॒ చక్షు॑షా॒ మైత్రే॑ణ .
 ప॒ర్యాణ॑ద్ధం వి॒శ్వరూ॑పం॒ యద॒స్యాగ్ స్యో॒నం పతి॑భ్యస్సవి॒తా కృ॑ణోతు॒
 తత్ . ఆ వా॑మగంథ్సుమ॒తిర్వా॑జినీవసూ॒ న్య॑శ్వినా హృ॒థ్సు కామాꣳ॑ అయꣳసత .
 అభూ॑తం గో॒పా మి॑థు॒నా శు॑భస్పతీ ప్రి॒యా అ॑ర్య॒మ్ణో దుర్యాꣳ॑ అశీమహి . అ॒యం
 నో॑ దే॒వస్స॑వి॒తా బృహ॒స్పతి॑రింద్రా॒గ్నీ మి॒త్రావరు॑ణా స్వ॒స్తయే᳚ . త్వష్టా॒
 విష్ణుః॑ ప్ర॒జయా॑ సꣳరరా॒ణః కామ॒ ఆయా॑తం॒ కామా॑య త్వా॒ విముం॑చతు .. 0. 0. 1. 7.. ఆస॑తే॒ నవ॑ చ .. 7..

8 శర్మ॒ వర్మే॒దమాహ॑రా॒స్యై నార్యా॑ ఉప॒స్తిరే᳚ . సినీ॑వాలి॒ ప్రజా॑యతామి॒యం
 భగ॑స్య సుమ॒తా అ॑సత్ . గృ॒హాన్భ॒ద్రాంథ్సు॒మన॑సః॒ ప్రప॒ద్యేఽవీ॑రఘ్నీ
 వీ॒రవ॑తస్సు॒వీరాన్॑ . ఇరాం॒ వహ॑తో ఘృ॒తము॒క్షమా॑ణా॒స్తేష్వ॒హꣳ
 సు॒మనా॒స్సం వి॑శామి . ఆగ॑న్గో॒ష్ఠం మహి॑షీ॒ గోభి॒రశ్వై॒రాయు॑ష్మత్పత్నీ
 ప్ర॒జయా᳚ స్వ॒ర్విత్ . బ॒హ్వీం ప్ర॒జాం జ॒నయం॑తీ సురత్నే॒మమ॒గ్నిꣳ
 శ॒తహి॑మాస్సపర్యాత్ . అ॒యమ॒గ్నిర్గృ॒హప॑తిః సుస॒ꣳ॒సత్పు॑ష్టి॒వర్ధ॑నః .
 యథా॒ భగ॑స్యా॒భ్యాం దద॑ద్ర॒యిం పుష్టి॒మథో᳚ ప్ర॒జాం . ప్ర॒జాయా॑ ఆభ్యాం ప్రజాపత॒
 ఇంద్రా᳚గ్నీ॒ శర్మ॑ యచ్ఛతం . యథైన॑యో॒ర్న ప్ర॑మీ॒యాతా॑ ఉ॒భయో॒ర్జీవ॑తోః
 ప్ర॒జాః . తేన॑ భూ॒తేన॑ హ॒విషా॒ఽయమాప్యా॑యతాం॒ పునః॑ . జా॒యాం యామ॑స్మా॒
 ఆవా᳚క్షు॒స్తాꣳ రసే॑నా॒భివ॑ర్ధతాం . అ॒భివ॑ర్ధతాం॒ పయ॑సా॒ఽభి రా॒ష్ట్రేణ॑
 వర్ధతాం . ర॒య్యా స॒హస్ర॑పోషసే॒మౌ స్తా॒మన॑పేక్షితౌ . ఇ॒హైవ స్తం॒ మా
 వియో᳚ష్టం॒ విశ్వ॒మాయు॒ర్వ్య॑శ్నుతం . మ॒హ్యా ఇం॑ద్రస్స్వ॒స్తయే᳚ . ధ్రు॒వైధి
 పో᳚ష్యా॒ మయి॒ మహ్యం॑ త్వాఽదా॒ద్బృహ॒స్పతిః॑ . మయా॒ పత్యా᳚ ప్ర॒జావ॑తీ॒ సం
 జీ॑వ శ॒రదః॑ శ॒తం . త్వష్టా॑ జా॒యామ॑జనయ॒త్త్వష్టా᳚ఽస్యై॒ త్వాం పతిం᳚
 . త్వష్టా॑ స॒హస్ర॒మాయుꣳ॑షి దీ॒ర్ఘమాయుః॑ కృణోతు వాం . ఇ॒మం మే॑ వరుణ॒
 తత్త్వా॑ యామి॒ త్వం నో॑ అగ్నే॒ స త్వం నో॑ అగ్నే॒ త్వమ॑గ్నే అ॒యాఽసి॑ .. 0. 0. 1. 8..

 జీవ॑తోః ప్ర॒జా వా॒మేకం॑ చ .. 8..

9 ఇ॒హ గావః॒ ప్రజా॑యధ్వమి॒హాశ్వా॑ ఇ॒హ పూరు॑షాః . ఇ॒హో స॒హస్ర॑దక్షిణో
 రా॒యస్పోషో॒ నిషీ॑దతు . సోమే॑నాది॒త్యా బ॒లిన॒స్సోమే॑న పృథి॒వీ దృ॒ఢా . అథో॒
 నక్ష॑త్రాణామే॒షాము॒పస్థే॒ సోమ॒ ఆధి॑తః . ప్రస్వస్స్థః॒ ప్రేయం ప్ర॒జయా॒ భువ॑నే
 శోచేష్ట . ఇ॒హ ప్రి॒యం ప్ర॒జయా॑ తే॒ సమృ॑ధ్యతామ॒స్మిన్ గృ॒హే గార్హ॑పత్యాయ
 జాగృహి . ఏ॒నా పత్యా॑ త॒న్వꣳ॑ సꣳ సృ॑జ॒స్వాథా॒ జీవ్రీ॑ వి॒దథ॒మావ॑దాసి
 . సు॒మం॒గ॒లీరి॒యం వ॒ధూరి॒మాꣳ స॑మేత॒ పశ్య॑త . సౌభా᳚గ్యమ॒స్యై
 ద॒త్వాయాథాస్తం॒ విపరే॑తన . ధ్రు॒వక్షి॑తిర్ధ్రు॒వయో॑నిర్ధ్రు॒వమ॑సి
 ధ్రు॒వత॑స్స్థి॒తం . త్వం నక్ష॑త్రాణాం మే॒థ్యసి॒ స మా॑ పాహి పృతన్య॒తః .
 స॒ప్త॒ ఋ॒షయః॑ ప్రథ॒మాం కృత్తి॑కానామరుంధ॒తీం యద్ధ్రు॒వతా॒ꣳ॒
 హ ని॒న్యుః . షట్కృత్తి॑కా ముఖ్యయో॒గం వహం॑తీ॒యమ॒స్మాక॑మేధత్వష్ట॒మీ .
 సద॑స॒స్పతి॒మద్భు॑తం ప్రి॒యమింద్ర॑స్య॒ కామ్యం᳚ . సనిం॑ మే॒ధామ॑యాసిషం .
 ఉద్దీ᳚ప్యస్వ జాతవేదోఽప॒ఘ్నన్నిరృ॑తిం॒ మమ॑ . ప॒శూగ్శ్చ॒ మహ్య॒మావ॑హ॒
 జీవ॑నం చ॒ దిశో॑ దిశ . మానో॑ హిꣳసీజ్జాతవేదో॒ గామశ్వం॒ పురు॑షం॒ జగ॑త్ .
 అబి॑భ్ర॒దగ్న॒ ఆగ॑హి శ్రి॒యా మా॒ పరి॑ పాతయ .. 0. 0. 1. 9.. ధ్రు॒వతః॑ స్థి॒తం
 నవ॑ చ .. 9..

10 ఉ॒దీ॒ర్ష్వాతో॑ విశ్వావసో॒ నమ॑సేడామహే త్వా . అ॒న్యామి॑చ్ఛ ప్రఫ॒ర్వ్యꣳ॑
 సం జా॒యాం పత్యా॑ సృజ . ఉ॒దీ॒ర్ష్వాతః॒ పతి॑వతి॒ హ్యే॑షా వి॒శ్వావ॑సుం॒
 నమ॑సా గీ॒ర్భిరీ᳚ట్టే . అ॒న్యామి॑చ్ఛ పితృ॒షదం॒ వ్య॑క్తా॒ꣳ॒ స తే॑ భా॒గో
 జ॒నుషా॒ తస్య॑ విద్ధి . అగ్నే᳚ ప్రాయశ్చిత్తే॒ త్వం దే॒వానాం॒ ప్రాయ॑శ్చిత్తిరసి
 బ్రాహ్మ॒ణస్త్వా॑ నా॒థకా॑మః॒ ప్రప॑ద్యే॒ యాఽస్యాం ప॑తి॒ఘ్నీ త॒నూః ప్ర॑జా॒ఘ్నీ
 ప॑శు॒ఘ్నీ ల॑క్ష్మి॒ఘ్నీ జా॑ర॒ఘ్నీమ॑స్యై॒తాం కృ॑ణోమి॒ స్వాహా᳚ . వాయో᳚
 ప్రాయశ్చిత్త॒ ఆది॑త్య ప్రాయశ్చిత్తే॒ ప్రజా॑పతే ప్రాయశ్చిత్తే॒ త్వం దే॒వానాం॒
 ప్రాయ॑శ్చిత్తిరసి బ్రాహ్మ॒ణస్త్వా॑ నా॒థకా॑మః॒ ప్రప॑ద్యే॒ యాఽస్యాం ప॑తి॒ఘ్నీ
 త॒నూః ప్ర॑జా॒ఘ్నీ ప॑శు॒ఘ్నీ ల॑క్ష్మి॒ఘ్నీ జా॑ర॒ఘ్నీమ॑స్యై॒ తాం కృ॑ణోమి॒
 స్వాహా᳚ . ప్ర॒స॒వశ్చో॑పయా॒మశ్చ॒ కాట॑శ్చార్ణ॒వశ్చ॑ ధర్ణ॒సిశ్చ॒
 ద్రవి॑ణం చ॒ భగ॑శ్చాం॒తరి॑క్షం చ॒ సింధు॑శ్చ సము॒ద్రశ్చ॒
 సర॑స్వాగ్శ్చ వి॒శ్వవ్య॑చాశ్చ॒ తే యం ద్వి॒ష్మో యశ్చ॑ నో॒ ద్వేష్టి॒ తమే॑షాం॒
 జంభే॑ దధ్మః॒ స్వాహా᳚ . మధు॑శ్చ॒ మాధ॑వశ్చ శు॒క్రశ్చ॒ శుచి॑శ్చ॒
 నభ॑శ్చ నభ॒స్య॑శ్చే॒షశ్చో॒ర్జశ్చ॒ సహ॑శ్చ సహ॒స్య॑శ్చ॒ తప॑శ్చ
 తప॒స్య॑శ్చ॒ తే యం ద్వి॒ష్మో యశ్చ॑ నో॒ ద్వేష్టి॒ తమే॑షాం॒ జంభే॑ దధ్మః॒
 స్వాహా᳚ . చి॒త్తం చ॒ చిత్తి॒శ్చాకూ॑తం॒ చాకూ॑తి॒శ్చాధీ॑తం॒ చాధీ॑తిశ్చ॒
 విజ్ఞా॑తం చ వి॒జ్ఞానం॑ చ॒ నామ॑ చ॒ క్రతు॑శ్చ॒ దర్శ॑శ్చ పూ॒ర్ణమా॑సశ్చ॒
 తే యం ద్వి॒ష్మో యశ్చ॑ నో॒ ద్వేష్టి॒ తమే॑షాం॒ జంభే॑ దధ్మః॒ స్వాహా᳚ . భూస్స్వాహా॒
 భువ॒స్స్వాహా॒ సువ॒స్స్వాహోగ్స్వాహా᳚ .. 0. 0. 1. 10.. ఉ॒దీ॒ర్ష్వాతో॒ దశ॑ .. 10..

11 అప॑శ్యం త్వా॒ మన॑సా॒ చేకి॑తానం॒ తప॑సో జా॒తం తప॑సో॒ విభూ॑తం .
 ఇ॒హ ప్ర॒జామి॒హ ర॒యిꣳ రరా॑ణః॒ ప్రజా॑యస్వ ప్ర॒జయా॑ పుత్రకామ . అప॑శ్యం
 త్వా॒ మన॑సా॒ దీధ్యా॑నా॒గ్॒ స్వాయాం᳚ త॒నూꣳ ఋ॒త్వియే॒ నాథ॑మానాం . ఉప॒
 మాము॒చ్చా యు॑వ॒తిర్బభూ॑యాః॒ ప్రజా॑యస్వ ప్ర॒జయా॑ పుత్రకామే . సమం॑జంతు॒
 విశ్వే॑ దే॒వాస్సమాపో॒ హృద॑యాని నౌ . సం మా॑త॒రిశ్వా॒ సం ధా॒తా సము॒ దేష్ట్రీ॑
 దిదేష్టు నౌ . ప్రజా॑పతే త॒న్వం॑ మే జుషస్వ॒ త్వష్ట॑ర్దే॒వేభి॑స్స॒హసా॒మ ఇం॑ద్ర
 . విశ్వై᳚ర్దే॒వై రా॒తిభిః॑ సꣳరరా॒ణః పు॒ꣳ॒సాం బ॑హూ॒నాం మా॒తరః॑
 స్యామ . ఆ నః॑ ప్ర॒జాం జ॑నయతు ప్ర॒జాప॑తిరాజర॒సాయ॒ సమ॑నక్త్వర్య॒మా .
 అదు॑ర్మంగలీః పతిలో॒కమావి॑శ॒ శం నో॑ భవ ద్వి॒పదే॒ శం చతు॑ష్పదే . తాం
 పూ॑షఞ్-ఛి॒వత॑మా॒మేర॑యస్వ॒ యస్యాం॒ బీజం॑ మను॒ష్యా॑ వపం॑తి . యా న॑
 ఊ॒రూ ఉ॑శ॒తీ వి॒స్రయా॑తై॒ యస్యా॑ము॒శంతః॑ ప్ర॒హరే॑మ॒ శేఫం᳚ .. 0. 0. 1. 11.. శం చతు॑ష్పదే॒ ద్వే చ॑ .. 11..

12 ఆరో॑హో॒రుముప॑బర్హస్వ బా॒హుం పరి॑ష్వజస్వ జా॒యాꣳ సు॑మన॒స్యమా॑నః .
 తస్యాం᳚ పుష్యతం మిథు॒నౌ సయో॑నీ బ॒హ్వీం ప్ర॒జాం జ॒నయం॑తౌ॒ సరే॑తసా .
 ఆ॒ర్ద్రయాఽర॑ణ్యా॒ యత్రామం॑థ॒త్పురు॑షం॒ పురు॑షేణ శ॒క్రః . తదే॒తౌ మి॑థు॒నౌ
 సయో॑నీ ప్ర॒జయా॒ఽమృతే॑నే॒హ గ॑చ్ఛతం . అ॒హం గర్భ॒మద॑ధా॒మోష॑ధీష్వ॒హం
 విశ్వే॑షు॒ భువ॑నేష్వం॒తః . అ॒హం ప్ర॒జా అ॑జనయం పితృ॒ణామ॒హం జని॑భ్యో
 అప॒రీషు॑ పు॒త్రాన్ . పు॒త్రిణే॒మా కు॑మా॒రిణా॒ విశ్వ॒మాయు॒ర్వ్య॑శ్నుతం . ఉ॒భా
 హిర॑ణ్యపేశసా వీ॒తిహో᳚త్రా కృ॒తద్వ॑సూ . ద॒శ॒స్యంత్వా॒ఽమృతా॑య॒ కꣳ
 శమూధో॑ రోమ॒శꣳ హ॑థో దే॒వేషు॑ కృ॒ణుతో॒ దువః॑ .. 0. 0. 1. 12.. ఆరో॑హ॒
 నవ॑ .. 12..

13 విష్ణు॒ఱ్యోనిం॑ కల్పయతు॒ త్వష్టా॑ రూ॒పాణి॑ పిꣳశతు . ఆసిం॑చతు
 ప్ర॒జాప॑తిర్ధా॒తా గర్భం॑ దధాతు తే . గర్భం॑ ధేహి సినీవాలి॒ గర్భం॑ ధేహి
 సరస్వతి . గర్భం॑ తే అ॒శ్వినౌ॑ దే॒వావాధ॑త్తాం॒ పుష్క॑రస్రజా . హి॒ర॒ణ్యయీ॑
 అ॒రణీ॒ యం ని॒ర్మంథ॑తో అ॒శ్వినా᳚ . తం తే॒ గర్భꣳ॑ హవామహే దశ॒మే
 మా॒సి సూత॑వే . యథే॒యం పృ॑థి॒వీ మ॒హీ తిష్ఠం॑తీ॒ గర్భ॑మాద॒ధే . ఏ॒వం
 త్వం గర్భ॒మాధ॑థ్స్వ దశ॒మే మా॒సి సూత॑వే . యథా॑ పృథి॒వ్య॑గ్నిగ॑ర్భా॒
 ద్యౌర్యథేంద్రే॑ణ గ॒ర్భిణీ᳚ . వా॒యుర్యథా॑ ది॒శాం గర్భ॑ ఏ॒వం గర్భం॑ దధామి తే .
 విష్ణో॒ శ్రేష్ఠే॑న రూ॒పేణా॒స్యాం నార్యాం᳚ గవీ॒న్యాం᳚ . పుమాꣳ॑సం॒ గర్భ॒మాధే॑హి
 దశ॒మే మా॒సి సూత॑వే . నేజ॑మేష॒ పరా॑పత॒ సపు॑త్రః॒ పున॒రాప॑త . అ॒స్యై మే
 పు॒త్రకా॑మాయై॒ గర్భ॒మాధే॑హి॒ యః పుమాన్॑ . వ్యస్య॒ యోనిం॒ ప్రతి॒ రేతో॑ గృహాణ॒
 పుమా᳚న్పు॒త్రో ధీ॑యతాం॒ గర్భో॑ అం॒తః . తం మా॒తా ద॑శ॒మాసో॑ బిభర్తు॒ స జా॑యతాం
 వీ॒రత॑మ॒స్స్వానాం᳚ . ఆ తే॒ గర్భో॒ యోని॑మేతు॒ పుమా॒న్బాణ॑ ఇవేషు॒ధిం . ఆ వీ॒రో
 జా॑యతాం పు॒త్రస్తే॑ దశ॒మాస్యః॑ .. 0. 0. 1. 13.. గర్భం॑ దధామి తే॒ఽష్టౌ చ॑
 .. 13..

14 క॒రోమి॑ తే ప్రాజాప॒త్యమా గర్భో॒ యోని॑మేతు తే . అనూ॑నః పూ॒ర్ణో
 జా॑యతా॒మశ్లో॒ణోఽపి॑శాచధీతః . పుమాగ్॑స్తే పు॒త్రో నా॑రి॒ తం పుమా॒నను॑జాయతాం .
 తాని॑ భ॒ద్రాణి॒ బీజా᳚న్యృష॒భా జ॑నయంతు నౌ . యాని॑ భ॒ద్రాణి॒ బీజా᳚న్యృష॒భా
 జ॑నయం॒తి నః॑ . తైస్త్వం పు॒త్రాన్, విం॑దస్వ॒ సా ప్ర॒సూర్ధే॑ను॒కా భ॑వ .
 కామ॒ప్రమృ॑ధ్యతాం॒ మహ్య॒మప॑రాజితమే॒వ మే᳚ . యం కామం॑ కా॒మయే॑ దేవ॒
 తం మే॑ వాయో॒ సమ॑ర్ధయ . అ॒ను॒హ॒వం ప॑రిహ॒వం ప॑రీవా॒దం ప॑రిక్ష॒పం .
 దుస్స్వ॑ప్నం॒ దురు॑దితం॒ తద్ద్వి॒షద్భ్యో॑ దిశామ్య॒హం . అను॑హూతం॒ పరి॑హూతꣳ
 శ॒కునే॒ర్యదశా॑కు॒నం . మృ॒గస్య॑ సృ॒తమ॑క్ష్ణయా॒ తద్ద్వి॒షద్భ్యో॑
 దిశామ్య॒హం . ఆ॒రాత్తే॑ అ॒గ్నిర॑స్త్వా॒రాత్ప॑ర॒శుర॑స్తు తే . ని॒వా॒తే త్వా॒ఽభి
 వ॑ర్షతు స్వ॒స్తి తే᳚ఽస్తు వనస్పతే స్వ॒స్తి మే᳚ఽస్తు వనస్పతే . నమః॑ శకృ॒థ్సదే॑
 రు॒ద్రాయ॒ నమో॑ రు॒ద్రాయ॑ శకృ॒థ్సదే᳚ . గో॒ష్ఠమ॑సి॒ నమ॑స్తే అస్తు॒ మా మా॑
 హిꣳసీః॒ సిగ॑సి॒ నసి॒ వజ్రో॒ నమ॑స్తే అస్తు॒ మా మా॑ హిꣳసీః . ఉ॒ద్గా॒తేవ॑
 శ॒కునే॒ సామ॑ గాయసి బ్రహ్మపు॒త్ర ఇ॑వ॒ సవ॑నేషు శꣳససి . స్వ॒స్తి నః॑
 శ॒కునే॑ అస్తు॒ ప్రతి॑ నస్సు॒మనా॑ భవ .. 0. 0. 1. 14.. అ॒హమ॒ష్టౌ చ॑ .. 14..

15 ప్రా॒తర॒గ్నిం ప్రా॒తరింద్రꣳ॑ హవామహే ప్రా॒తర్మి॒త్రావరు॑ణా ప్రా॒తర॒శ్వినా᳚ .
 ప్రా॒తర్భగం॑ పూ॒షణం॒ బ్రహ్మ॑ణ॒స్పతిం॑ ప్రా॒తః సోమ॑ము॒త రు॒ద్రꣳ హు॑వేమ
 . ప్రా॒త॒ర్జితం॒ భగ॑ము॒గ్రꣳ హు॑వేమ వ॒యం పు॒త్రమది॑తే॒ఱ్యో వి॑ధ॒ర్తా .
 ఆ॒ధ్రశ్చి॒ద్యం మన్య॑మానస్తు॒రశ్చి॒ద్రాజా॑ చి॒ద్యం భగం॑ భ॒క్షీత్యాహ॑ .
 భగ॒ ప్రణే॑త॒ర్భగ॒ సత్య॑రాధో॒ భగే॒మాం ధియ॒ముద॑వ॒ దద॑న్నః . భగ॒
 ప్రణో॑ జనయ॒ గోభి॒రశ్వై॒ర్భగ॒ ప్రనృభి॑ర్నృ॒వంతః॑ స్యామ . ఉ॒తేదానీం॒
 భగ॑వంతః స్యామో॒త ప్రపి॒త్వ ఉ॒త మధ్యే॒ అహ్నాం᳚ . ఉ॒తోది॑తా మఘవం॒థ్సూర్య॑స్య
 వ॒యం దే॒వానాꣳ॑ సుమ॒తౌ స్యా॑మ . భగ॑ ఏ॒వ భగ॑వాꣳ అస్తు దేవా॒స్తేన॑
 వ॒యం భగ॑వంతస్స్యామ . తం త్వా॑ భగ॒ సర్వ॒ ఇజ్జో॑హవీమి॒ స నో॑ భగ పుర ఏ॒తా
 భ॑వే॒హ . సమ॑ధ్వ॒రాయో॒షసో॑ నమంత దధి॒క్రావే॑వ॒ శుచ॑యే ప॒దాయ॑ .
 అ॒ర్వా॒చీ॒నం వ॑సు॒విదం॒ భగం॑ నో॒ రథ॑మి॒వాశ్వా॑ వా॒జిన॒ ఆవ॑హంతు .
 అశ్వా॑వతీ॒ర్గోమ॑తీర్న ఉ॒షాసో॑ వీ॒రవ॑తీ॒స్సద॑ముచ్ఛంతు భ॒ద్రాః . ఘృ॒తం
 దుహా॑నా వి॒శ్వతః॒ ప్రపీ॑నా యూ॒యం పా॑త స్వ॒స్తిభి॒స్సదా॑ నః .. 0. 0. 1. 15..

 భ॒వే॒హ చ॒త్వారి॑ చ .. 15..

16 ఇ॒మాం ఖనా॒మ్యోష॑ధీం వీ॒రుధం॒ బల॑వత్తమాం . యయా॑ స॒పత్నీం॒ బాధ॑తే॒
 యయా॑ సంవిం॒దతే॒ పతిం᳚ . ఉ॒త్తా॒నప॑ర్ణే॒ సుభ॑గే॒ సహ॑మానే॒ సహ॑స్వతి .
 స॒పత్నీం᳚ మే॒ పరా॑ధమ॒ పతిం॑ మే॒ కేవ॑లం కృధి . ఉత్త॑రా॒ఽహముత్త॑ర॒
 ఉత్త॒రేదుత్త॑రాభ్యః . అథా॑ స॒పత్నీ॒ యా మమాధ॑రా॒ సాఽధ॑రాభ్యః . న హ్య॑స్యై॒
 నామ॑ గృభ్ణామి॒ నో అ॒స్మిన్ర॑మతే॒ జనే᳚ . పరా॑మే॒వ ప॑రా॒వతꣳ॑ స॒పత్నీం᳚
 నాశయామసి . అ॒హమ॑స్మి॒ సహ॑మా॒నాఽథ॒ త్వమ॑సి సాస॒హిః . ఉ॒భే సహ॑స్వతీ
 భూ॒త్వా స॒పత్నీం᳚ మే సహావహై . ఉప॑ తేఽధా॒ꣳ॒ సహ॑మానామ॒భి త్వా॑ఽధా॒ꣳ॒
 సహీ॑యసా . మామను॒ ప్ర తే॒ మనో॑ వ॒థ్సం గౌరి॑వ ధావతు ప॒థా వారి॑వ ధావతు ..

 0. 0. 1. 16.. స॒హా॒వ॒హై॒ ద్వే చ॑ .. 16..

17 ఉద॒సౌ సూర్యో॑ అగా॒దుద॒యం మా॑మ॒కో భగః॑ . అ॒హం తద్విద్వ॒లా
 ప॑తిమ॒భ్య॑సాక్షి విషాస॒హిః . అ॒హం కే॒తుర॒హం మూ॒ర్ధాఽహము॒గ్రా వి॒వాచ॑నీ .
 మమే॒దను॒ క్రతుం॒ పతి॑స్సేహా॒నాయా॑ ఉ॒వాచ॑రేత్ . మమ॑ పు॒త్రాః శ॑త్రు॒హణోఽథో॑
 మే దుహి॒తా వి॒రాట్ . ఉ॒తాహమ॑స్మి॒ సంజ॑యా॒ పత్యు॑ర్మే॒ శ్లోక॑ ఉత్త॒మః . యేనేంద్రో॑
 హ॒విషా॑ కృ॒త్య॑భవద్ది॒వ్యు॑త్త॒మః . అ॒హం తద॑క్రి దేవా అసప॒త్నా కిలా॑భవం
 . అ॒స॒ప॒త్నా స॑పత్ని॒ఘ్నీ జయం॑త్యభి॒భూవ॑రీః . ఆవి॑థ్సి॒ సర్వా॑సా॒ꣳ॒
 రాధో॒ వర్చో॒ అస్థే॑యసామివ . సమ॑జైషమి॒మా అ॒హꣳ స॒పత్నీ॑రభి॒భూవ॑రీః .
 యథా॒ఽహమ॑స్య వీ॒రస్య॑ వి॒రాజా॑మి॒ ధన॑స్య చ .. 0. 0. 1. 17.. అస్థే॑యసామివ॒
 ద్వే చ॑ .. 17..

18 అ॒క్షీభ్యాం᳚ తే॒ నాసి॑కాభ్యాం॒ కర్ణా᳚భ్యాం॒ చుబు॑కా॒దధి॑ . యక్ష్మꣳ॑
 శీర్ష॒ణ్యం॑ మ॒స్తిష్కా᳚జ్జి॒హ్వాయా॒ వివృ॑హామి తే . గ్రీ॒వాభ్య॑స్త ఉ॒ష్ణిహా᳚భ్యః॒
 కీక॑సాభ్యోఽనూ॒క్యా᳚త్ . యక్ష్మం॑ దోష॒ణ్య॑మꣳసా᳚భ్యాం బా॒హుభ్యాం॒
 వివృ॑హామి తే . ఆం॒త్రేభ్య॑స్తే॒ గుదా᳚భ్యో వని॒ష్ఠోర్ హృద॑యా॒దధి॑ . యక్ష్మం॒
 మత॑స్నాభ్యాం య॒క్నః ప్లా॒శిభ్యో॒ వివృ॑హామి తే . ఊ॒రుభ్యాం᳚ తేఽష్ఠీ॒వద్భ్యాం॒
 జంఘా᳚భ్యాం॒ ప్రప॑దాభ్యాం . యక్ష్మ॒గ్గ్॒ శ్రోణీ᳚భ్యాం భా॒సదా᳚ద్ధ్వ॒ꣳ॒ససో॒
 వివృ॑హామి తే . మేహ॑నాద్వలం॒కర॑ణా॒ల్లోమ॑భ్యస్తే న॒ఖేభ్యః॑ . యక్ష్మ॒ꣳ॒
 సర్వ॑స్మాదా॒త్మన॒స్తమి॒మం వివృ॑హామి తే . అంగా॑దంగా॒ల్లోమ్నో॑లోమ్నో జా॒తం
 పర్వ॑ణిపర్వణి . యక్ష్మ॒ꣳ॒ సర్వ॑స్మాదా॒త్మన॒స్తమి॒మం వివృ॑హామి తే .
 పరా॑దేహి శాబ॒ల్యం॑ బ్ర॒హ్మభ్యో॒ విభ॑జా॒ వసు॑ . కృ॒త్యైషా ప॒ద్వతీ॑
 భూ॒త్వా జా॒యాఽఽవి॑శతే॒ పతిం᳚ . అ॒శ్లీ॒లా త॒నూర్భ॑వతి॒ రుశ॑తీ
 పా॒పయా॑ఽము॒యా . పతి॒ర్యద్వ॒ధ్వై॑ వాస॑సా॒ స్వమంగ॑మభి॒ ధిథ్స॑తి .
 క్రూ॒రమే॒తత్ కటు॑కమే॒తద॑పా॒ష్ఠవ॑ద్వి॒షవ॒న్నైత॒దత్త॑వే . సూ॒ర్యాం యః
 ప్ర॒త్యక్షం॑ వి॒ద్యాథ్స ఏ॒తత్ప్రతి॑గృహ్ణీయాత్ . ఆ॒శస॑నం వి॒శస॑న॒మథో॑
 అధి వి॒చర్త॑నం . సూ॒ర్యాయాః᳚ పశ్య రూ॒పాణి॒ తాని॑ బ్ర॒హ్మోత శꣳ॑సతి .. 0. 0. 1. 18.. ఇ॒మం వివృ॑హామి తే శꣳసతి .. 18.. అ॒క్షీ(భ్యాం᳚) గ్రీ॒వా(భ్య॑)
 ఆం॒త్రే(భ్య॑) ఊ॒రు(భ్యాం॒) మేహ॑నా॒దంగా॑దంగా॒త్పరా॑దేహి స॒ప్త ..

 ప్ర॒సు॒గ్మంతా॒ఽష్టాద॑శ॒ హిర॑ణ్యవర్ణాః॒ పంచ॑దశ॒ సోమః॑ ప్రథ॒మః
 షోడ॑శ॒ సోమా॑య జని॒విదే॒ఽష్టాద॒శాతి॑ష్ఠే॒మం త్రయో॑విꣳశతిః
 స॒త్యేన॒ తా మం॑దసా॒నైకా॒న్న విꣳ॑శతి॒రేకా॒న్న విꣳ॑శతిః॒ శర్మ॒
 వర్మైక॑విꣳశతిరి॒హ గావ॒ ఏకా॒న్న విꣳ॑శతిరుదీ॒ర్ష్వాతో॒ దశాప॑శ్యం
 త్వా॒ ద్వాద॒శారో॑హో॒రుం నవ॒ విష్ణు॒ఱ్యోనిం॑ క॒రోమి॑ తే॒ఽష్టాద॑శాష్టాదశ
 ప్రా॒తర॒గ్నిం చతు॑ర్దశే॒మాం ఖనా॒మ్యుద॒సౌ సూర్యో॒ ద్వాద॑శ ద్వాదశా॒క్షీభ్యాం᳚
 తే విꣳశ॒తిర॒ష్టాద॑శ .. 18.. ప్ర॒సు॒గ్మంతాఽప॑శ్యం త్వా॒ఽష్టాద॑శ .. 18..

 ప్ర॒సు॒గ్మంతా॒ తాని॑ బ్ర॒హ్మోత శꣳ॑సతి ..

ఏకాగ్నికాండే ద్వితీయః ప్రశ్నః 2

1 ఉ॒ష్ణేన॑ వాయవుద॒కేనేహ్యది॑తిః॒ కేశాన్॑ వపతు . ఆప॑ ఉందంతు జీ॒వసే॑
 దీర్ఘాయు॒త్వాయ॒ వర్చ॑సే . జ్యోక్చ॒ సూర్యం॑ దృ॒శే . యేనావ॑పథ్సవి॒తా
 క్షు॒రేణ॒ సోమ॑స్య॒ రాజ్ఞో॒ వరు॑ణస్య వి॒ద్వాన్ . తేన॑ బ్రహ్మాణో
 వపతే॒దమ॒స్యాయు॑ష్మాం॒జర॑దష్టి॒ర్యథాఽస॑ద॒యమ॒సౌ . యేన॑ పూ॒షా
 బృహ॒స్పతే॑ర॒గ్నేరింద్ర॑స్య॒ చాయు॒షేఽవ॑పత్ . తేనా॒స్యాయు॑షే వప॒ సౌశ్లో᳚క్యాయ
 స్వ॒స్తయే᳚ . యేన॒ భూయ॒శ్చరా᳚త్య॒యం జ్యోక్చ॒ పశ్యా॑తి॒ సూర్యం᳚ . తేనా॒స్యాయు॑షే
 వప॒ సౌశ్లో᳚క్యాయ స్వ॒స్తయే᳚ . యేన॑ పూ॒షా బృహ॒స్పతే॑ర॒గ్నేరింద్ర॑స్య॒
 చాయు॒షేఽవ॑పత్ . తేన॑ తే వపామ్యసా॒వాయు॑షా॒ వర్చ॑సా॒ యథా॒ జ్యోక్సు॒మనా॒
 అసాః᳚ . యత్క్షు॒రేణ॑ మ॒ర్చయ॑తా సుపే॒శసా॒ వప్త్రా॒ వప॑సి॒ కేశాన్॑ . శుం॒ధి॒
 శిరో॒ మాఽస్యాయుః॒ ప్రమో॑షీః . ఉ॒ప్త్వాయ॒ కేశా॒న్॒ వరు॑ణస్య॒ రాజ్ఞో॒ బృహ॒స్పతిః॑
 సవి॒తా సోమో॑ అ॒గ్నిః . తేభ్యో॑ ని॒ధానం॑ బహు॒ధాఽన్వ॑విందన్నంత॒రా ద్యావా॑పృథి॒వీ
 అ॒పస్సువః॑ .. 0. 0. 2. 1.. ఆయు॒షేఽవ॑ప॒త్పంచ॑ చ .. 1..

2 ఆ॒యు॒ర్దా దే॑వ జ॒రసం॑ గృణా॒నో ఘృ॒తప్ర॑తీకో ఘృ॒తపృ॑ష్ఠో అగ్నే
 . ఘృ॒తం పిబ॑న్న॒మృతం॒ చారు॒ గవ్యం॑ పి॒తేవ॑ పు॒త్రం జ॒రసే॑
 నయే॒మం . ఆతి॑ష్ఠే॒మమశ్మా॑న॒మశ్మే॑వ॒ త్వ2ꣳ స్థి॒రో భ॑వ
 . అ॒భితి॑ష్ఠ పృతన్య॒తస్సహ॑స్వ పృతనాయ॒తః . రే॒వతీ᳚స్త్వా॒
 వ్య॑క్ష్ణ॒న్కృత్తి॑కా॒శ్చాకృం॑త2ꣳస్త్వా . ధియో॑ఽవయ॒న్నవ॒గ్నా
 అ॑వృంజంథ్స॒హస్ర॒మంతాꣳ॑ అ॒భితో॑ అయచ్ఛన్న్ . దే॒వీర్దే॒వాయ॑
 పరి॒ధీ స॑వి॒త్రే మ॒హత్తదా॑సామభవన్మహిత్వ॒నం . యా అకృం॑త॒న్నవ॑య॒న్॒
 యా అత॑న్వత॒ యాశ్చ॑ దే॒వీరంతా॑న॒భితో॑ఽదదంత . తాస్త్వా॑ దే॒వీర్జ॒రసే॒
 సంవ్య॑యం॒త్వాయు॑ష్మాని॒దం పరి॑ధథ్స్వ॒ వాసః॑ . పరి॑ధత్త ధత్త॒ వాస॑సైనꣳ
 శ॒తాయు॑షం కృణుత దీ॒ర్ఘమాయుః॑ . బృహ॒స్పతిః॒ ప్రాయ॑చ్ఛ॒ద్వాస॑
 ఏ॒తథ్సోమా॑య॒ రాజ్ఞే॒ పరి॑ధాత॒వా ఉ॑ . జ॒రాం గ॑చ్ఛాసి॒ పరి॑ధథ్స్వ॒
 వాసో॒ భవా॑ కృష్టీ॒నామ॑భిశస్తి॒పావా᳚ . శ॒తం చ॑ జీవ శ॒రదః॑
 సు॒వర్చా॑ రా॒యశ్చ॒ పోష॒ముప॒ సంవ్య॑యస్వ . పరీ॒దం వాసో॒ అధి॑ధాః
 స్వ॒స్తయేఽభూ॑రాపీ॒నామ॑భిశస్తి॒పావా᳚ . శ॒తం చ॑ జీవ శ॒రదః॑
 పురూ॒చీర్వసూ॑ని చా॒ఱ్యో వి॑భజాసి॒ జీవన్న్॑ . ఇ॒యం దురు॑క్తాత్పరి॒బాధ॑మానా॒
 శర్మ॒ వరూ॑థం పున॒తీ న॒ ఆగా᳚త్ . ప్రా॒ణా॒పా॒నాభ్యాం॒ బల॑మా॒భరం॑తీ ప్రి॒యా
 దే॒వానాꣳ॑ సు॒భగా॒ మేఖ॑లే॒యం . ఋ॒తస్య॑ గో॒ప్త్రీ తప॑సః పర॒స్పీ
 ఘ్న॒తీ రక్షః॒ సహ॑మానా॒ అరా॑తీః . సా న॑స్సమం॒తమను॒ పరీ॑హి భ॒ద్రయా॑
 భ॒ర్తార॑స్తే॒ మేఖ॑లే॒ మా రి॑షామ . మి॒త్రస్య॒ చక్షు॒ర్ధరు॑ణం॒ బలీ॑య॒స్తేజో॑
 యశ॒స్వి స్థవి॑ర॒ꣳ॒ సమి॑ద్ధం . అ॒నా॒హ॒న॒స్యం వస॑నం జరి॒ష్ణు పరీ॒దం
 వా॒జ్యజినం॑ దధే॒ఽహం .. 0. 0. 2. 2.. దీ॒ర్ఘమాయుః॒ సమి॑ద్ధ॒మేకం॑ చ .. 2..

3 ఆ॒గం॒త్రా సమ॑గన్మహి॒ ప్రసు॑ మృ॒త్యుం యు॑యోతన . అరి॑ష్టాః॒ సంచ॑రేమహి
 స్వ॒స్తి చ॑రతాది॒హ స్వ॒స్త్యా గృ॒హేభ్యః॑ . స॒ము॒ద్రాదూ॒ర్మిర్మధు॑మా॒ꣳ॒
 ఉదా॑రదుపా॒ꣳ॒శునా॒ సమ॑మృత॒త్వమ॑శ్యాం . ఇ॒మే ను తే
 ర॒శ్మయః॒ సూర్య॑స్య॒ యేభిః॑ సపి॒త్వం పి॒తరో॑ న॒ ఆయన్న్॑ . అ॒గ్నిష్టే॒
 హస్త॑మగ్రభీ॒థ్సోమ॑స్తే॒ హస్త॑మగ్రభీథ్సవి॒తా తే॒ హస్త॑మగ్రభీ॒థ్సర॑స్వతీ తే॒
 హస్త॑మగ్రభీత్పూ॒షా తే॒ హస్త॑మగ్రభీదర్య॒మా తే॒ హస్త॑మగ్రభీ॒దꣳశు॑స్తే॒
 హస్త॑మగ్రభీ॒ద్భగ॑స్తే॒ హస్త॑మగ్రభీన్మి॒త్రస్తే॒ హస్త॑మగ్రభీన్మి॒త్రస్త్వమ॑సి॒
 ధర్మ॑ణా॒ఽగ్నిరా॑చా॒ర్య॑స్తవ॑ . అ॒గ్నయే᳚ త్వా॒ పరి॑ దదామ్యసౌ॒ సోమా॑య
 త్వా॒ పరి॑ దదామ్యసౌ సవి॒త్రే త్వా॒ పరి॑ దదామ్యసౌ॒ సర॑స్వత్యై త్వా॒ పరి॑
 దదామ్యసౌ మృ॒త్యవే᳚ త్వా॒ పరి॑ దదామ్యసౌ య॒మాయ॑ త్వా॒ పరి॑ దదామ్యసౌ
 గ॒దాయ॑ త్వా॒ పరి॑ దదామ్యసా॒వంత॑కాయ త్వా॒ పరి॑ దదామ్యసావ॒ద్భ్యస్త్వా॒ పరి॑
 దదామ్యసా॒వోష॑ధీభ్యస్త్వా॒ పరి॑ దదామ్యసౌ పృథి॒వ్యై త్వా॒ సవై᳚శ్వాన॒రాయై॒
 పరి॑ దదామ్యసౌ . దే॒వస్య॑ త్వా సవి॒తుః ప్ర॑స॒వ ఉప॑నయే॒ఽసౌ . సు॒ప్ర॒జాః
 ప్ర॒జయా॑ భూయాః సు॒వీరో॑ వీ॒రైః సు॒వర్చా॒ వర్చ॑సా సు॒పోషః॒ పోషైః᳚ .
 బ్ర॒హ్మ॒చర్య॒మాగా॒ముప॒ మా న॑యస్వ దే॒వేన॑ సవి॒త్రా ప్రసూ॑తః . కోనామా᳚స్య॒సౌ
 నామా᳚ఽస్మి॒ కస్య॑ బ్రహ్మచా॒ర్య॑స్యసౌ ప్రా॒ణస్య॑ బ్రహ్మచా॒ర్య॑స్మ్య॒సా వే॒ష తే॑
 దేవ సూర్య బ్రహ్మచా॒రీ తం గో॑పాయ స॒ మా మృ॑తై॒ష తే॑ సూర్య పు॒త్రః సదీ᳚ర్ఘా॒యుః
 స॒ మా మృ॑త . యాగ్ స్వ॒స్తిమ॒గ్నిర్వా॒యుః సూర్య॑శ్చం॒ద్రమా॒ ఆపోఽను॒ సం చ॑రంతి॒
 తాగ్ స్వ॒స్తిమను॒ సం చ॑రాసా॒వధ్వ॑నామధ్వపతే॒ శ్రేష్ఠ॒స్యాధ్వ॑నః పా॒రమ॑శీయ
 .. 0. 0. 2. 3.. ఆ॒గం॒త్రా దశ॑ .. 3..

4 యోగే॑యోగే త॒వస్త॑రమి॒మమ॑గ్న॒ ఆయు॑షే॒ వర్చ॑సే కృ॒ధీతి॒ ద్వే . శ॒తమిన్ను
 శ॒రదో॒ అంతి॑ దేవా॒ యత్రా॑ నశ్చ॒క్రా జ॒రసం॑ త॒నూనాం᳚ . పు॒త్రాసో॒ యత్ర॑
 పి॒తరో॒ భవం॑తి॒ మా నో॑ మ॒ధ్యా రీ॑రిష॒తాయు॒ర్గంతోః᳚ . అ॒గ్నిష్ట॒ ఆయుః॑
 ప్రత॒రాం ద॑ధాత్వ॒గ్నిష్టే॒ పుష్టిం॑ ప్రత॒రాం కృ॑ణోతు . ఇంద్రో॑ మ॒రుద్భి॑ర్
 ఋతు॒ధా కృ॑ణోత్వాది॒త్యైస్తే॒ వసు॑భి॒రా ద॑ధాతు . మే॒ధాం మహ్య॒మంగి॑రసో
 మే॒ధాꣳ స॑ప్త॒ర్॒షయో॑ దదుః . మే॒ధాం మహ్యం॑ ప్ర॒జాప॑తిర్మే॒ధామ॒గ్నిర్ద॑దాతు
 మే . అ॒ప్స॒రాసు॑ చ॒ యా మే॒ధా గం॑ధ॒ర్వేషు॑ చ॒ యద్యశః॑ . దైవీ॒ యా మా॑ను॒షీ
 మే॒ధా సా మామావి॑శతాది॒హ . ఇ॒మం మే॑ వరుణ॒ తత్త్వా॑ యామి॒ త్వం నో॑ అగ్నే॒ స త్వం
 నో॑ అగ్నే॒ త్వమ॑గ్నే అ॒యాఽసి॑ . రా॒ష్ట్ర॒భృద॑స్యాచార్యాసం॒దీ మా త్వద్యో॑షం .
 తథ్స॑వి॒తుర్వరే᳚ణ్య॒మిత్యే॒షా . అవృ॑ధమ॒సౌ సౌ᳚మ్య ప్రా॒ణ స్వం మే॑ గోపాయ .
 బ్రహ్మ॑ణ ఆ॒ణీ స్థః॑ .. 0. 0. 2. 4.. త్వమ॑గ్నే అ॒యాసి॑ చ॒త్వారి॑ చ .. 4..

5 సు॒శ్రవః॑ సు॒శ్రవ॑సం మా కురు॒ యథా॒ త్వꣳ సు॒శ్రవః॑ సు॒శ్రవా॑
 అస్యే॒వమ॒హꣳ సు॒శ్రవః॑ సు॒శ్రవా॑ భూయాసం॒ యథా॒ త్వꣳ సు॒శ్రవః॑
 సు॒శ్రవో॑ దే॒వానాం᳚ నిధిగో॒పో᳚ఽస్యే॒వమ॒హం బ్రా᳚హ్మ॒ణానాం॒ బ్రహ్మ॑ణో
 నిధిగో॒పో భూ॑యాసం . స్మృ॒తం చ॒ మేఽస్మృ॑తం చ మే॒ తన్మ॑ ఉ॒భయం॑
 వ్ర॒తం నిం॒దా చ॒ మేఽనిం॑దా చ మే॒ తన్మ॑ ఉ॒భయం॑ వ్ర॒త2ꣳ శ్ర॒ద్ధా
 చ॒ మేఽశ్ర॑ద్ధా చ మే॒ తన్మ॑ ఉ॒భయం॑ వ్ర॒తం వి॒ద్యా చ॒ మేఽవి॑ద్యా
 చ మే॒ తన్మ॑ ఉ॒భయం॑ వ్ర॒త2ꣳ శ్రు॒తం చ॒ మేఽశ్రు॑తం చ మే॒ తన్మ॑
 ఉ॒భయం॑ వ్ర॒తꣳ స॒త్యం చ॒ మేఽనృ॑తం చ మే॒ తన్మ॑ ఉ॒భయం॑ వ్ర॒తం
 తప॑శ్చ॒ మేఽత॑పశ్చ మే॒ తన్మ॑ ఉ॒భయం॑ వ్ర॒తం వ్ర॒తం చ॒ మేఽవ్ర॑తం
 చ మే॒ తన్మ॑ ఉ॒భయం॑ వ్ర॒తం యద్బ్రా᳚హ్మ॒ణానాం॒ బ్రహ్మ॑ణి వ్ర॒తం యద॒గ్నేః
 సేంద్ర॑స్య॒ సప్ర॑జాపతికస్య॒ సదే॑వస్య॒ సదే॑వరాజస్య॒ సమ॑నుష్యస్య॒
 సమ॑నుష్యరాజస్య॒ సపి॑తృకస్య॒ సపి॑తృరాజస్య॒ సగం॑ధర్వాప్సర॒స్కస్య॑
 . యన్మ॑ ఆ॒త్మన॑ ఆ॒త్మని॑ వ్ర॒తం తేనా॒హꣳ సర్వ॑వ్రతో భూయాసం . ఉదాయు॑షా
 స్వా॒యుషోదోష॑ధీనా॒ꣳ॒ రసే॒నోత్ప॒ర్జన్య॑స్య॒ శుష్మే॒ణోద॑స్థామ॒మృతా॒ꣳ॒
 అను॑ . తచ్చక్షు॑ర్దే॒వహి॑తం పు॒రస్తా᳚చ్ఛు॒క్రము॒చ్చర॑త్ . పశ్యే॑మ శ॒రదః॑
 శ॒తం జీవే॑మ శ॒రదః॑ శ॒తం నందా॑మ శ॒రదః॑ శ॒తం మోదా॑మ శ॒రదః॑
 శ॒తం భవా॑మ శ॒రదః॑ శ॒తꣳ శృ॒ణవా॑మ శ॒రదః॑ శ॒తం ప్రబ్ర॑వామ
 శ॒రదః॑ శ॒తమజీ॑తాః స్యామ శ॒రదః॑ శ॒తం జ్యోక్చ॒ సూర్యం॑ దృ॒శే .
 యస్మి॑న్భూ॒తం చ॒ భవ్యం॑ చ॒ సర్వే॑ లో॒కాః స॒మాహి॑తాః . తేన॑ గృహ్ణామి
 త్వామ॒హం మహ్యం॑ గృహ్ణామి త్వామ॒హం ప్ర॒జాప॑తినా త్వా॒ మహ్యం॑ గృహ్ణామ్యసౌ .. 0. 0. 2. 5.. సు॒శ్రవః॑ సు॒శ్రవ॑సమ॒ష్టౌ .. 5..

స్మృ॒తం నిం॒దా శ్ర॒ద్ధా వి॒ద్యా శ్రు॒తꣳ సత్యం తపో᳚ వ్ర॒తం యద్బ్రా᳚హ్మ॒ణానాం॒
 నవ॑ ..

6 పరి॑ త్వాఽగ్నే॒ పరి॑ మృజా॒మ్యాయు॑షా చ॒ ధనే॑న చ . సు॒ప్ర॒జాః
 ప్ర॒జయా॑ భూయాసꣳ సు॒వీరో॑ వీ॒రైః సు॒వర్చా॒ వర్చ॑సా సు॒పోషః॒
 పోషైః᳚ సు॒గృహో॑ గృ॒హైః సు॒పతిః॒ పత్యా॑ సుమే॒ధా మే॒ధయా॑ సు॒బ్రహ్మా
 బ్ర॑హ్మచా॒రిభిః॑ . అ॒గ్నయే॑ సమి॒ధమాహా॑ర్షం బృహ॒తే జా॒తవే॑దసే॒
 యథా॒ త్వమ॑గ్నే స॒మిధా॑ సమి॒ధ్యస॑ ఏ॒వం మా॒మాయు॑షా॒ వర్చ॑సా స॒న్యా
 మే॒ధయా᳚ ప్ర॒జయా॑ ప॒శుభి॑ర్బ్రహ్మవర్చ॒సేనా॒న్నాద్యే॑న॒ సమే॑ధయ॒ స్వాహా᳚ .
 ఏధో᳚ఽస్యేధిషీ॒మహి॒ స్వాహా᳚ . స॒మిద॑సి సమే॒ధిషీ॒మహి॒ స్వాహా᳚ . తేజో॑ఽసి॒
 తేజో॒ మయి॑ ధేహి॒ స్వాహా᳚ . అపో॑ అ॒ద్యాన్వ॑చారిష॒ꣳ॒ రసే॑న॒ సమ॑సృక్ష్మహి
 . పయ॑స్వాꣳ అగ్న॒ ఆగ॑మం॒ తం మా॒ సꣳసృ॑జ॒ వర్చ॑సా॒ స్వాహా᳚ . సం
 మా᳚ఽగ్నే॒ వర్చ॑సా సృజ ప్ర॒జయా॑ చ॒ ధనే॑న చ॒ స్వాహా᳚ . వి॒ద్యున్మే॑
 అస్య దే॒వా ఇంద్రో॑ వి॒ద్యాథ్స॒హర్షి॑భి॒స్స్వాహా᳚ . అ॒గ్నయే॑ బృహ॒తే నాకా॑య॒
 స్వాహా᳚ . ద్యావా॑పృథి॒వీభ్యా॒గ్॒ స్వాహా᳚ . ఏ॒షా తే॑ అగ్నే స॒మిత్త॑యా॒ వర్ధ॑స్వ॒
 చాప్యా॑యస్వ చ॒ తయా॒ఽహం వర్ధ॑మానో భూయాసమా॒ప్యాయ॑మానశ్చ॒ స్వాహా᳚ . యో మా᳚ఽగ్నే
 భా॒గినꣳ॑ సం॒తమథా॑భా॒గం చికీ॑ర్షత్యభా॒గమ॑గ్నే॒ తం కు॑రు॒ మామ॑గ్నే
 భా॒గినం॑ కురు॒ స్వాహా᳚ . స॒మిధ॑మా॒ధాయా᳚గ్నే॒ సర్వ॑వ్రతో భూయాస॒గ్గ్॒ స్వాహా᳚ .
 బ్ర॒హ్మ॒చా॒ర్య॑స్యపో॑ఽశాన॒ కర్మ॑ కురు॒ మా సుషు॑ప్థాః . భి॒క్షా॒చ॒ర్యం॑
 చరాచార్యాధీ॒నో భ॑వ . యస్య॑ తే ప్రథమవా॒స్యꣳ॑ హరా॑మ॒స్తం త్వా॒
 విశ్వే॑ అవంతు దే॒వాః . తం త్వా॒ భ్రాత॑రస్సు॒వృధో॒ వర్ధ॑మాన॒మను॑ జాయంతాం
 బ॒హవ॒స్సుజా॑తం .. 0. 0. 2. 6.. స॒హ ఋషి॑భిః॒ స్వాహా॒ నవ॑ చ .. 6..

7 ఇ॒మ2ꣳ స్తోమ॒మర్హ॑తే జా॒తవే॑దసే॒ రథ॑మివ॒ సంమ॑హేమా మనీ॒షయా᳚ .
 భ॒ద్రా హి నః॒ ప్రమ॑తిరస్య స॒ꣳ॒సద్యగ్నే॑ స॒ఖ్యే॑ మా రి॑షామా వ॒యం తవ॑
 . త్ర్యా॒యు॒షం జ॒మద॑గ్నేః క॒శ్యప॑స్య త్ర్యాయు॒షం . యద్దే॒వానాం᳚ త్ర్యాయు॒షం
 తన్మే॑ అస్తు త్ర్యాయు॒షం . శి॒వో నామా॑సి॒ స్వధి॑తిస్తే పి॒తా నమ॑స్తే అస్తు॒ మా మా॑
 హిꣳసీః . ఉ॒ష్ణేన॑ వాయవుద॒కేనేత్యే॒షః . ఇ॒దమ॒హమ॒ముష్యా॑ముష్యాయ॒ణస్య॑
 పా॒ప్మాన॒ముప॑గూహా॒మ్యుత్త॑రో॒ఽసౌ ద్వి॒షద్భ్యః॑ . ఆపో॒ హిష్ఠా మ॑యో॒భువ॒
 ఇతి॑ తి॒స్రో హిర॑ణ్యవర్ణాః॒ శుచ॑యః పావ॒కా ఇతి॑ తి॒స్రః . అ॒న్నాద్యా॑య॒
 వ్యూ॑హధ్వం దీర్ఘా॒యుర॒హమ॑న్నా॒దో భూ॑యాసం . సోమో॒ రాజా॒ యమాగ॑మ॒థ్స మే॒
 ముఖం॒ ప్రవే᳚క్ష్యతి॒ భగే॑న స॒హ వర్చ॑సా . సోమ॑స్య త॒నూర॑సి త॒నువం॑
 మే పాహి॒ స్వా మా॑ త॒నూరావి॑శ . నమో᳚ గ్ర॒హాయ॑ చాభిగ్ర॒హాయ॑ చ॒ నమః॑
 శాకజంజ॒భాభ్యాం॒ నమ॒స్తాభ్యో॑ దే॒వతా᳚భ్యో॒ యా అ॑భిగ్రా॒హిణీః᳚ . అ॒ప్స॒రస్సు॒
 యో గం॒ధో గం॑ధ॒ర్వేషు॑ చ॒ యద్యశః॑ . దైవో॒ యో మా॑ను॒షో గం॒ధస్స మా॑
 గం॒ధస్సు॑ర॒భిర్జు॑షతాం . ఇ॒యమోష॑ధే॒ త్రాయ॑మాణా॒ సహ॑మానా॒ సహ॑స్వతీ
 . సా మా॒ హిర॑ణ్యవర్చసం బ్రహ్మవర్చ॒సినం॑ మా కరోతు . అపా॑శో॒ఽస్యురో॑ మే॒
 మా సꣳ శా॑రీః శి॒వో మోప॑ తిష్ఠస్వ దీర్ఘాయు॒త్వాయ॑ శ॒తశా॑రదాయ .
 శ॒తꣳ శ॒రద్భ్య॒ ఆయు॑షే॒ వర్చ॑సే జీ॒వాత్వై పుణ్యా॑య . రే॒వతీ᳚స్త్వా॒
 వ్య॑క్ష్ణ॒న్నిత్యే॒తాః .. 0. 0. 2. 7.. స॒హ వర్చ॑సా॒ నవ॑ చ .. 7..

8 ఆ॒యు॒ష్యం॑ వర్చ॒స్యꣳ॑ సు॒వీర్యꣳ॑ రా॒యస్పోష॒మౌద్భి॑ద్యం . ఇ॒దꣳ
 హిర॑ణ్యం॒ జైత్ర్యా॒యావి॑శతాం॒ మాం . ఉ॒చ్చై॒ర్వా॒ది పృ॑తనా॒జి స॑త్రాసా॒హం
 ధ॑నంజ॒యం . సర్వాః॒ సమృ॑ద్ధీ॒ర్॒ ఋద్ధ॑యో॒ హిర॑ణ్యే॒ఽస్మింథ్స॒మాహి॑తాః .
 శు॒నమ॒హꣳ హిర॑ణ్యస్య పి॒తురి॑వ॒ నామా᳚గ్రభైషం . తం మా॒ హిర॑ణ్యవర్చసం
 పూ॒రుషు॑ ప్రి॒యం కు॑రు . ప్రి॒యం మా॑ దే॒వేషు॑ కురు ప్రి॒యం మా॒ బ్రహ్మ॑ణే కురు
 . ప్రి॒యం వి॒శ్యే॑షు శూ॒ద్రేషు॑ ప్రి॒యꣳ రాజ॑సు మా కురు . యా తి॒రశ్చీ॑
 ని॒పద్య॑సే॒ఽహం వి॒ధర॑ణీ॒ ఇతి॑ . తాం త్వా॑ ఘృ॒తస్య॒ ధార॑యా॒ యజే॑
 స॒ꣳ॒రాధ॑నీమ॒హం . స॒ꣳ॒రాధ॑న్యై దే॒వ్యై స్వాహా᳚ ప్ర॒సాధ॑న్యై
 దే॒వ్యై స్వాహా᳚ . స॒మ్రాజం॑ చ వి॒రాజం॑ చాభి॒శ్రీర్యా చ॑ నో గృ॒హే . ల॒క్ష్మీ
 రా॒ష్ట్రస్య॒ యా ముఖే॒ తయా॑ మా॒ సꣳ సృ॑జామసి . శుభి॑కే॒ శిర॒ ఆ రో॑హ
 శో॒భయం॑తీ॒ ముఖం॒ మమ॑ . ముఖꣳ॑ హి॒ మమ॑ శోభయ॒ భూయాꣳ॑సం
 చ॒ భగం॑ కురు . యామాహ॑రజ్జ॒మద॑గ్నిః శ్ర॒ద్ధాయై॑ కామాయా॒న్యై . ఇ॒మాం
 తామపి॑ నహ్యే॒ఽహం భగే॑న స॒హ వర్చ॑సా . యదాంజ॑నం త్రైకకు॒దం జా॒తꣳ
 హి॒మవ॑త ఉ॒పరి॑ . తేన॑ వామాంజే॒ తేజ॑సే॒ వర్చ॑సే॒ భగా॑య చ .. 0. 0. 2. 8..

స॒ꣳ॒రాధ॑నీమ॒హం నవ॑ చ .. 8..

9 మయి॑ పర్వతపూరు॒షం మయి॑ పర్వతవర్చ॒సం మయి॑ పర్వతభేష॒జం మయి॑
 పర్వతాయు॒షం . యన్మే॒ వర్చః॑ ప॒రాగ॑తమా॒త్మాన॑ముప॒తిష్ఠ॑తు
 . ఇ॒దం తత్పున॒రాద॑దే దీర్ఘాయు॒త్వాయ॒ వర్చ॑సే . ప్ర॒తి॒ష్ఠే
 స్థో॑ దే॒వతా॑నాం॒ మా మా॒ సంతా᳚ప్తం . ప్ర॒జాప॑తేః॒ శర॑ణమసి॒
 బ్రహ్మ॑ణశ్ఛ॒దిర్వి॑శ్వజ॒నస్య॑ ఛా॒యాఽసి॑ స॒ర్వతో॑ మా పాహి . దే॒వస్య॑ త్వా
 సవి॒తుః ప్ర॑స॒వే᳚ఽశ్వినో᳚ర్బా॒హుభ్యాం᳚ పూ॒ష్ణో హస్తా᳚భ్యా॒మాద॑దే ద్విష॒తో
 వ॒ధాయేంద్ర॑స్య॒ వజ్రో॑సి॒ వార్త్ర॑ఘ్నః॒ శర్మ॑ మే భవ॒ యత్పా॒పం తన్నివా॑రయ
 . దేవీ᳚ష్షడుర్వీ॒రిత్యే॒షా . రా॒ష్ట్ర॒భృద॑స్యాచార్యాసం॒దీ మా త్వద్యో॑షꣳ
 రాష్ట్ర॒భృద॑సి సమ్రాడాసం॒దీ మా త్వద్యో॑షꣳ రాష్ట్ర॒భృద॑స్యధిపత్న్యాసం॒దీ
 మా త్వద్యో॑షం . ఆపః॑ పాదావ॒నేజ॑నీర్ద్వి॒షంతం॑ నాశయంతు మే . అ॒స్మిన్కులే᳚
 బ్రహ్మవర్చ॒స్య॑సాని . మయి॒ మహో॒ మయి॒ యశో॒ మయీం᳚ద్రి॒యం వీ॒ర్యం᳚ . ఆమా॑గ॒న్॒
 యశ॑సా॒ వర్చ॑సా॒ సꣳసృ॑జ॒ పయ॑సా॒ తేజ॑సా చ . తం మా᳚ ప్రి॒యం
 ప్ర॒జానాం᳚ కు॒ర్వధి॑పతిం పశూ॒నాం . వి॒రాజో॒ దోహో॑ఽసి వి॒రాజో॒ దోహ॑మశీయ॒
 మమ॒ పద్యా॑య॒ విరా॑జ . స॒ము॒ద్రం వః॒ ప్ర హి॑ణోమి॒ స్వాం యోని॒మపి॑గచ్ఛత .
 అచ్ఛి॑ద్రః ప్ర॒జయా॑ భూయాసం॒ మా పరా॑సేచి॒ మత్పయః॑ .. 0. 0. 2. 9.. అ॒సా॒ని॒
 షట్ చ॑ .. 9..

10 త్ర॒య్యై వి॒ద్యాయై॒ యశో॑ఽసి॒ యశ॑సో॒ యశో॑ఽసి॒ బ్రహ్మ॑ణో॒ దీప్తి॑రసి
 . తం మా᳚ ప్రి॒యం ప్ర॒జానాం᳚ కు॒ర్వధి॑పతిం పశూ॒నాం . ఆ మా॑ గ॒న్నిత్యే॒షా
 . అ॒మృ॒తో॒ప॒స్తర॑ణమస్యమృతాపిధా॒నమ॑సి . యన్మధు॑నో మధ॒వ్యం॑
 పర॒మమ॒న్నాద్యం॑ వీ॒ర్యం᳚ . తేనా॒హం మధు॑నో మధ॒వ్యే॑న పర॒మేణా॒న్నాద్యే॑న
 వీ॒ర్యే॑ణ పర॒మో᳚ఽన్నా॒దో మ॑ధ॒వ్యో॑ఽసాని . గౌర॒స్యప॑హతపా॒ప్మాఽప॑
 పా॒ప్మానం॑ జహి॒ మమ॑ చా॒ముష్య॑ చ . అ॒గ్నిః ప్రాశ్నా॑తు ప్రథ॒మస్స హి వేద॒ యథా॑
 హ॒విః . అన॑ష్టమ॒స్మాకం॑ కృ॒ణ్వన్బ్రా᳚హ్మ॒ణో బ్రా᳚హ్మ॒ణేభ్యః॑ . య॒జ్ఞో వ॑ర్ధతాం
 య॒జ్ఞస్య॒ వృద్ధి॒మను॑ వ॒ర్ధాఽప॑ చితిర॒స్యప॑చితిం మా కు॒ర్వప॑చితో॒ఽహం
 మ॑ను॒ష్యే॑షు భూయాసం . గౌర్ధే॑నుభ॒వ్యా మా॒తా రు॒ద్రాణాం᳚ దుహి॒తా వసూ॑నా॒గ్॒
 స్వసా॑ఽఽది॒త్యానా॑మ॒మృత॑స్య॒ నాభిః॑ . ప్రణు॒ వోచం॑ చికి॒తుషే॒ జనా॑య॒
 మా గామనా॑గా॒మది॑తిం వధిష్ట . పిబ॑తూద॒కం తృణా᳚న్యత్తు . ఓముథ్సృ॒జత . భూ॒తం
 . సా వి॒రాట్ . తన్మా క్షా॑యి॒ తస్య॒ తేఽశీ॑య॒ తన్మ॒ ఊర్జం॑ ధాః . ఓం కల్ప॒యత ..

 0. 0. 2. 10..

భూ॒యా॒స॒మ॒ష్టౌ చ॑ .. 10..

11 ధా॒తా ద॑దాతు నో ర॒యిమితి॒ చత॑స్రో॒ యస్త్వా॑ హృ॒దా కీ॒రిణేతి॒ చత॑స్రః
 . భూర్భువ॒స్సువో॑ రా॒కామ॒హం యాస్తే॑ రాకే . యౌగం॑ధరిరే॒వ నో॒ రాజేతి॒
 సాల్వీ॑రవాదిషుః . వివృ॑త్తచక్రా॒ ఆసీ॑నా॒స్తీరే॑ణ యమునే॒ తవ॑ . సోమ॑ ఏ॒వ
 నో॒ రాజేత్యా॑హుర్బ్రాహ్మ॒ణీః ప్ర॒జాః . వివృ॑త్తచక్రా॒ ఆసీ॑నా॒స్తీరే॑ణాసౌ॒ తవ॑ .
 పు॒ꣳ॒సు॒వన॑మసి . ఆ॒భిష్ట్వా॒ఽహం ద॒శభి॑ర॒భిమృ॑శామి॒ దశ॒మాస్యా॑య॒
 సూత॑వే . యథై॒వ సోమః॒ పవ॑తే॒ యథా॑ సము॒ద్ర ఏజ॑తి . ఏ॒వం తే॒ గర్భ॒
 ఏజ॑తు స॒హ జ॒రాయు॑ణా ని॒ష్క్రమ్య॒ ప్రతి॑తిష్ఠ॒త్వాయు॑షి బ్రహ్మవర్చ॒సి
 య॒శసి॑ వీ॒ర్యే᳚ఽన్నాద్యే᳚ . దశ॒మాసాం॒చ శ॑యానో ధా॒త్రా హి తథా॑ కృ॒తం .
 ఐతు॒ గర్భో॒ అక్ష॑తో జీ॒వో జీవం॑త్యాః . ఆ॒యమ॑నీర్యమయత॒ గర్భ॒మాపో॑ దేవీః॒
 సర॑స్వతీః . ఐతు॒ గర్భో॒ అక్ష॑తో జీ॒వో జీవం॑త్యాః . తిల॒దేఽవ॑ పద్యస్వ॒
 న మా॒ꣳ॒సమ॑సి॒ నోదలం᳚ . స్థవి॒త్ర్యవ॑పద్యస్వ॒ న మా॒ꣳ॒సేషు॒ న
 స్నావ॑సు॒ న బ॒ద్ధమ॑సి మ॒జ్జసు॑ . నిరై॑తు॒ పృశ్ని॒ శేవ॑లꣳ శు॒నే
 జ॒రాయ్వ॒త్తవే᳚ . ది॒వస్పరీత్యే॒షో॑ఽనువా॒కః . అ॒స్మిన్న॒హꣳ స॒హస్రం॑
 పుష్యా॒మ్యేధ॑మాన॒స్స్వే వశే᳚ . అంగా॑దంగా॒థ్సం భ॑వసి॒ హృద॑యా॒దధి॑
 జాయసే . ఆ॒త్మా వై పు॑త్ర॒నామా॑ఽసి॒ స జీ॑వ శ॒రదః॑ శ॒తం .. 0. 0. 2. 11..

 అ॒న్నాద్యే॑ జాయస॒ ఏకం॑ చ .. 11..

12 అశ్మా॑ భవ పర॒శుర్భ॑వ॒ హిర॑ణ్య॒మస్తృ॑తం భవ . ప॒శూ॒నాం త్వా॑
 హింకా॒రేణా॒భిజి॑ఘ్రామ్యసౌ . మే॒ధాం తే॑ దే॒వః స॑వి॒తా మే॒ధాం దే॒వీ సర॑స్వతీ
 . మే॒ధాం తే॑ అ॒శ్వినౌ॑ దే॒వావాధ॑త్తాం॒ పుష్క॑రస్రజా . త్వయి॑ మే॒ధాం త్వయి॑
 ప్ర॒జాం త్వయ్య॒గ్నిస్తేజో॑ దధాతు॒ త్వయి॑ మే॒ధాం త్వయి॑ ప్ర॒జాం త్వయీంద్ర॑ ఇంద్రి॒యం
 ద॑ధాతు॒ త్వయి॑ మే॒ధాం త్వయి॑ ప్ర॒జాం త్వయి॒ సూర్యో॒ భ్రాజో॑ దధాతు . క్షే॒త్రి॒యై
 త్వా॒ నిరృ॑త్యై త్వా ద్రు॒హో ముం॑చామి॒ వరు॑ణస్య॒ పాశా᳚త్ . అ॒నా॒గసం॒ బ్రహ్మ॑ణే
 త్వా కరోమి శి॒వే తే॒ ద్యావా॑పృథి॒వీ ఉ॒భే ఇ॒మే . శం తే॑ అ॒గ్నిస్స॒హాద్భిర॑స్తు॒
 శం ద్యావా॑పృథి॒వీ స॒హౌష॑ధీభిః . శమం॒తరి॑క్షꣳ స॒హ వాతే॑న తే॒ శం
 తే॒ చత॑స్రః ప్ర॒దిశో॑ భవంతు . యా దైవీ॒శ్చత॑స్రః ప్ర॒దిశో॒ వాత॑పత్నీర॒భి
 సూర్యో॑ విచ॒ష్టే . తాసాం᳚ త్వాఽఽజ॒రస॒ ఆ ద॑ధామి॒ ప్ర యక్ష్మ॑ ఏతు॒ నిరృ॑తిం
 పరా॒చైః . అమో॑చి॒ యక్ష్మా᳚ద్దురి॒తాదవ॑ర్త్యై ద్రు॒హః పాశా॒న్నిరృ॑త్యై॒
 చోద॑మోచి . అహా॒ అవ॑ర్తి॒మవి॑దథ్స్యో॒నమప్య॑భూద్భ॒ద్రే సు॑కృ॒తస్య॑ లో॒కే
 . సూర్య॑మృ॒తం తమ॑సో॒ గ్రాహ్యా॒ యద్దే॒వా అముం॑చ॒న్నసృ॑జ॒న్వ్యే॑నసః .
 ఏ॒వమ॒హమి॒మం క్షే᳚త్రి॒యాజ్జా॑మిశ॒ꣳ॒సాద్ద్రు॒హో ముం॑చామి॒ వరు॑ణస్య॒
 పాశా᳚త్ . భూస్స్వాహా॒ భువ॒స్స్వాహా॒ సువ॒స్స్వాహోగ్ స్వాహా᳚ .. 0. 0. 2. 12.. వి॒చ॒ష్టే
 షట్చ॑ .. 12..

13 మా తే॑ కుమా॒రꣳ రక్షో॑ వధీ॒న్మా ధే॒నుర॑త్యాసా॒రిణీ᳚ . ప్రి॒యా
 ధన॑స్య భూయా॒ ఏధ॑మానా॒ స్వే గృ॒హే . అ॒యం కు॑మా॒రో జ॒రాం ధ॑యతు
 దీ॒ర్ఘమాయుః॑ . యస్మై॒ త్వ2ꣳ స్తన॒ ప్రాప్యా॒యాయు॒ర్వర్చో॒ యశో॒ బలం᳚ .
 యద్భూమే॒ర్॒హృద॑యం ది॒వి చం॒ద్రమ॑సి శ్రి॒తం . తదు॑ర్వి పశ్యం॒ మాఽహం
 పౌత్ర॒మఘꣳ॑ రుదం . యత్తే॑ సుసీ॒మే హృద॑యం॒ వేదా॒హం తత్ప్ర॒జాప॑తౌ
 . వేదా॑మ॒ తస్య॑ తే వ॒యం మాఽహం పౌత్ర॒మఘꣳ॑ రుదం . నామ॑యతి॒ న
 రు॑దతి॒ యత్ర॑ వ॒యం వ॑దామసి॒ యత్ర॑ చా॒భిమృ॑శామసి . ఆపః॑ సు॒ప్తేషు॑
 జాగ్రత॒ రక్షాꣳ॑సి॒ నిరి॒తో ను॑దధ్వం . అ॒యం క॒లిం ప॒తయం॑త2ꣳ
 శ్వా॒నమి॒వోద్వృ॑ద్ధం . అ॒జాం వాశి॑తామివ మరుతః॒ పర్యా᳚ధ్వ॒గ్గ్॒ స్వాహా᳚
 . శండే॒రథః॒ శండి॑కేర ఉలూఖ॒లః . చ్యవ॑నో॒ నశ్య॑తాది॒తస్స్వాహా᳚ .
 అయః॒ శండో॒ మర్క॑ ఉప॒వీర॑ ఉలూఖ॒లః . చ్యవ॑నో॒ నశ్య॑తాది॒తస్స్వాహా᳚ .
 కే॒శినీ॒శ్శ్వలో॒మినీః॒ ఖజా॑పో॒ఽజోప॑కాశినీః . అపే॑త॒ నశ్య॑తాది॒తస్స్వాహా᳚
 . మి॒శ్రవా॑ససః కౌబేర॒కా ర॑క్షోరా॒జేన॒ ప్రేషి॑తాః . గ్రామ॒ꣳ॒ సజా॑నయో
 గ॒చ్ఛంతీ॒చ్ఛంతో॑ఽపరి॒దాకృ॒తాంథ్స్వాహా᳚ . ఏ॒తాన్ ఘ్న॑తై॒తాన్గృ॑హ్ణీ॒తేత్య॒యం
 బ్రహ్మ॑ణస్పు॒త్రః . తాన॒గ్నిః పర్య॑సర॒త్తానింద్ర॒స్తాన్బృహ॒స్పతిః॑ . తాన॒హం
 వే॑ద బ్రాహ్మ॒ణః ప్ర॑మృశ॒తః కూ॑టదం॒తాన్, వి॑కే॒శాన్ లం॑బనస్త॒నాంథ్స్వాహా᳚
 .. 0. 0. 2. 13.. నిరి॒తో ను॑దధ్వ॒గ్గ్॒ స్వాహా॒ త్రీణి॑ చ .. 13..

14 న॒క్తం॒చా॒రిణ॑ ఉరస్పే॒శాంఛూ॑లహ॒స్తాన్క॑పాల॒పాన్ . పూర్వ॑ ఏషాం
 పి॒తేత్యు॒చ్చైః శ్రా᳚వ్యక॒ర్ణకః॑ . మా॒తా జ॑ఘ॒న్యా॑ సర్ప॑తి॒ గ్రామే॑
 విధు॒రమి॒చ్ఛంతీ॒ స్వాహా᳚ . ని॒శీ॒థ॒చా॒రిణీ॒ స్వసా॑ సం॒ధినా॒
 ప్రేక్ష॑తే॒ కులం᳚ . యా స్వపం॑తం బో॒ధయ॑తి॒ యస్యై॒ విజా॑తాయాం॒ మనః॑ .
 తాసాం॒ త్వం కృ॑ష్ణ॒వర్త్మ॑నే క్లో॒మాన॒ꣳ॒ హృద॑యం॒ యకృ॑త్ . అగ్నే॒
 అక్షీ॑ణి ని॒ర్దహ॒ స్వాహా᳚ . అంగా॑దంగా॒థ్సంభ॑వసి॒ హృద॑యా॒దధి॑ జాయసే .
 వే॒దో వై పు॑త్ర॒నామా॑ఽసి॒ స జీ॑వ శ॒రదః॑ శ॒తం . అశ్మా॑ భ॒వేత్యే॒షా
 . అ॒గ్నిరాయు॑ష్మా॒నితి॒ పంచ॑ . సర్వ॑స్మాదా॒త్మనః॒ సంభూ॑తాఽసి॒ సా జీ॑వ
 శ॒రదః॑ శ॒తం . భూర॒పాం త్వౌష॑ధీనా॒ꣳ॒ రసం॒ ప్రాశ॑యామి శి॒వాస్త॒
 ఆప॒ ఓష॑ధయః సంత్వనమీ॒వాస్త॒ ఆప॒ ఓష॑ధయస్సంత్వసౌ॒ భువో॒ఽపాꣳ
 సువ॑ర॒పాం భూర్భువ॒స్సువ॑ర॒పాం త్వౌష॑ధీనా॒ꣳ॒ రసం॒ ప్రాశ॑యామి
 శి॒వాస్త॒ ఆప॒ ఓష॑ధయః సంత్వనమీ॒వాస్త॒ ఆప॒ ఓష॑ధయః సంత్వసౌ . ఉ॒ష్ణేన॑
 వాయవుద॒కేనేత్యే॒షః .. 0. 0. 2. 14.. ఏ॒షా చ॒త్వారి॑ చ .. 14..

15 యద్భూమేః᳚ క్రూ॒రం తది॒తో హ॑రామి॒ పరా॑చీం॒ నిరృ॑తిం॒ నిర్వా॑హయామి . ఇ॒ద2ꣳ
 శ్రేయో॑ఽవ॒సాన॒మాగ॑న్మ దేవా॒ గోమ॒దశ్వా॑వది॒దమ॑స్తు॒ ప్ర భూమ॑ . స్యో॒నా
 పృ॑థివి॒ భవా॑నృక్ష॒రా ని॒వేశ॑నీ . యచ్ఛా॑ నః॒ శర్మ॑ స॒ప్రథాః᳚ .
 ఇ॒హైవ తిష్ఠ॒ నిమి॑తా॒ తిల్వ॑లా స్యా॒దిరా॑వతీ . మధ్యే॒ తాల్ప్య॑స్య తిష్ఠా॒న్మా
 త్వా॒ ప్రాప॑న్నఘా॒యవః॑ . ఆ త్వా॑ కుమా॒రస్తరు॑ణ॒ ఆ వ॒థ్సో జగ॑తా స॒హ . ఆ
 త్వా॑ పరి॒స్రుతః॑ కుం॒భా ఆ ద॒ధ్నః కల॑శీరయన్న్ . ఋ॒తేన॒ స్థూణా॒వ॑ధిరోహ
 వ॒ꣳ॒శోగ్రో॑ వి॒రాజ॒న్నప॑సేధ॒ శత్రూన్॑ . బ్రహ్మ॑ చ తే క్ష॒త్రం
 చ॒ పూర్వే॒ స్థూణే॑ అ॒భి ర॑క్షతు . య॒జ్ఞశ్చ॒ దక్షి॑ణాశ్చ॒ దక్షి॑ణే
 ఇ॒షశ్చో॒ర్జశ్చాప॑రే మి॒త్రశ్చ॒ వరు॑ణ॒శ్చోత్త॑రే . ధ॒ర్మస్తే॒ స్థూణా॑
 రాజ॒శ్శ్రీస్తే॒ స్తూపః॑ . ఉ॒ద్ధ్రి॒యమా॑ణ॒ ఉద్ధ॑ర పా॒ప్మనో॑ మా॒ యదవి॑ద్వా॒న్॒
 యచ్చ॑ వి॒ద్వాగ్శ్చ॒కార॑ . అహ్నా॒ యదేనః॑ కృ॒తమ॑స్తి పా॒పꣳ రాత్ర్యా॒
 యదేనః॑ కృ॒తమ॑స్తి పా॒పꣳ సర్వ॑స్మా॒న్మోద్ధృ॒తో ముం॑చ॒ తస్మా᳚త్ .
 ఇంద్ర॑స్య గృ॒హా వసు॑మంతో వరూ॒థిన॒స్తాన॒హꣳ సు॒మన॑సః॒ ప్రప॑ద్యే .
 అ॒మృ॒తా॒హు॒తిమ॒మృతా॑యాం జుహోమ్య॒గ్నిం పృ॑థి॒వ్యామ॒మృత॑స్య॒ జిత్యై॒
 తయా॑ఽనం॒తం కామ॑మ॒హం జ॑యాని ప్ర॒జాప॑తి॒ర్యం ప్ర॑థ॒మో జి॒గాయా॒గ్నిమ॑గ్నౌ॒
 స్వాహా᳚ . అన్న॑పత॒ ఇత్యే॒షా . అరి॑ష్టా అ॒స్మాకం॑ వీ॒రాస్సం॑తు॒ మా పరా॑సేచి
 మే॒ ధనం᳚ . భూమి॒ర్భూమి॑మగాన్మా॒తా మా॒తర॒మప్య॑గాత్ . భూ॒యాస్మ॑ పు॒త్రైః
 ప॒శుభి॒ఱ్యో నో॒ ద్వేష్టి॒ స భి॑ద్యతాం . వాస్తో᳚ష్పత॒ ఇతి॒ ద్వే . వాస్తో᳚ష్పతే
 ప్ర॒తర॑ణో న ఏధి॒ గోభి॒రశ్వే॑భిరిందో . అ॒జరా॑సస్తే స॒ఖ్యే స్యా॑మ పి॒తేవ॑
 పు॒త్రాన్ ప్రతి॑ నో జుషస్వ . అ॒మీ॒వ॒హా వాస్తో᳚ష్పతే॒ విశ్వా॑ రూ॒పాణ్యా॑వి॒శన్ .
 సఖా॑సు॒ శేవ॑ ఏధి నః . శి॒వ॒ꣳ॒ శి॒వం .. 0. 0. 2. 15.. అ॒భిర॑క్షతు
 భిద్యతా॒ꣳ॒ షట్ చ॑ .. 15..

16 కూ॒ర్కు॒రః సుకూ᳚ర్కురః కూర్కు॒రో వా॑లబం॒ధనః॑ . ఉ॒పరి॑ష్టా॒ద్యదేజా॑య
 తృ॒తీయ॑స్యా ఇ॒తో ది॒వః . ఔల॑బ॒ ఇత్తముపా᳚హ్వయథా॒ర్జీంఛ్యా॒మః శ॒బలః॑
 . అ॒ధోరా॑మ ఉలుంబ॒లః సా॑ర॒మేయో॑హ॒ ధావ॑తి సము॒ద్రమ॑వ॒చాక॑శత్ .
 బి॒భ్రన్నిష్కం॑ చ రు॒క్మం చ॒ శునా॒మగ్రꣳ॑ సుబీరి॒ణః . సుబీ॑రిణ॒
 సృజ॒సృజ॒ శున॑క॒ సృజైక॑వ్రాత్య॒ సృజ॒చ్ఛత్ . తథ్స॒త్యం
 యత్త్వేంద్రో᳚ఽబ్రవీ॒ద్గాః స్పా॑శయ॒స్వేతి॒ తాస్త్వ2ꣳ స్పా॑శయి॒త్వాఽఽగ॑చ్ఛ॒స్తం
 త్వా᳚ఽబ్రవీ॒దవి॑ద॒ హా 3 ఇత్యవి॑ద॒ꣳ॒హీతి॒ వరం॑ వృణీ॒ష్వేతి॑ కుమా॒రమే॒వాహం
 వరం॑ వృణ॒ ఇత్య॑బ్రవీర్వి॒గృహ్య॑ బా॒హూ ప్ల॒వసే॒ ద్యామ॑వ॒చాక॑శత్
 . బి॒భ్రన్నిష్కం॑ చ రు॒క్మం చ॒ శునా॒మగ్రꣳ॑ సుబీరి॒ణః . సుబీ॑రిణ॒
 సృజ॒సృజ॒ శున॑క॒ సృజైక॑వ్రాత్య॒ సృజ॒చ్ఛత్ . తథ్స॒త్యం యత్తే॑ సర॒మా
 మా॒తా లోహి॑తః పి॒తా . అ॒మీ ఏకే॑ సరస్య॒కా అ॑వ॒ధావ॑తి తృ॒తీయ॑స్యా ఇ॒తో ది॒వః
 . తేక॑శ్చ ససరమతం॒డశ్చ॒ తూల॑శ్చ॒ వితూ॑ల॒శ్చార్జు॑నశ్చ॒ లోహి॑తశ్చ
 . దులా॑ హ॒ నామ॑ వో మా॒తా మంథా॑క॒కో హ॑ వః పి॒తా . సం॒ తక్షా॑ హంతి చ॒క్రీ
 వో॒ న సీస॑రీదత . ఛ॒ద॒పేహి॑ సీసరమ సారమేయ॒ నమ॑స్తే అస్తు సీసర . సమ॑శ్వా॒
 వృష॑ణః ప॒దో న సీస॑రీదత . ఛ॒ద॒పేహి॑ సీసరమ సారమేయ॒ నమ॑స్తే అస్తు సీసర
 . శ్వాన॒మిచ్ఛ్వాఽద॒న్న పు॑రుషం॒ఛత్ . ఏ॒తే తే॒ ప్రతి॑దృశ్యేతే సమా॒నవ॑సనే
 ఉ॒భే . తే అ॒హꣳ సా॒రయే॑ణ॒ ముస॑లే॒నావ॑హన్మ్యు॒లూఖ॑లే . హ॒తః శం॒ఖో
 హ॒తః శం॑ఖపి॒తా హ॒తః శం॑ఖకుతుర్వ॒కః . అప్యే॑షాగ్ స్థ॒పతి॑ర్హ॒తః .
 ఋషి॑ర్బో॒ధః ప్రబో॑ధ॒స్స్వప్నో॑ మాత॒రిశ్వా᳚ . తే తే᳚ ప్రా॒ణాంథ్స్ప॑రి॒ష్యంతి॒
 మా భై॑షీ॒ర్న మ॑రి॒ష్యసి॑ . జ॒గ్ధో మశ॑కో జ॒గ్ధా వితృ॑ష్టిర్జ॒గ్ధో
 వ్య॑ధ్వ॒రస్స్వాహా॑ జ॒గ్ధో వ్య॑ధ్వ॒రో జ॒గ్ధో మశ॑కో జ॒గ్ధా వితృ॑ష్టి॒స్స్వాహా॑
 జ॒గ్ధా వితృ॑ష్టిర్జ॒గ్ధో వ్య॑ధ్వ॒రో జ॒గ్ధో మశ॑క॒స్స్వాహా᳚ .. 0. 0. 2. 16..

 పి॒తాఽవ॑హన్మ్యు॒లూఖ॑లే॒ పంచ॑ చ .. 16..

17 ఇంద్ర॑ జహి దంద॒శూకం॑ ప॒క్షిణం॒ యస్సరీ॑సృ॒పః . దం॒క్ష్ణంతం॑
 చ ద॒శంతం॑ చ॒ సర్వా॒గ్॒స్తానిం॑ద్ర జంభయ॒ స్వాహా᳚ . అ॒ప్సు జా॑త॒ సరే॑
 వృద్ధ దే॒వానా॒మపి॑ హస్త్య . త్వమ॑గ్న ఇంద్ర॒ ప్రేషి॑త॒స్స నో॒ మా హిꣳ॑సీః॒
 స్వాహా᳚ . త్రాణ॑మసి పరి॒త్రాణ॑మసి పరి॒ధిర॑సి . అన్నే॑న మను॒ష్యాగ్ స్త్రాయ॑సే॒
 తృణైః᳚ ప॒శూన్గ॒ర్తేన॑ స॒ర్పాన్, య॒జ్ఞేన॑ దే॒వాంథ్స్వ॒ధయా॑ పి॒తౄంథ్స్వాహా᳚
 . తథ్స॒త్యం యత్తే॑ఽమావా॒స్యా॑యాం చ పౌర్ణమా॒స్యాం చ॑ విషబ॒లిꣳ
 హరం॑తి॒ సర్వ॑ ఉదరస॒ర్పిణః॑ . తత్తే॒ ప్రేర॑తే॒ త్వయి॒ సంవి॑శంతి॒ త్వయి॑
 నస్స॒తస్త్వయి॑ స॒ద్భ్యో వ॒ర్॒షాభ్యో॑ నః॒ పరి॑దేహి . నమో॑ అస్తు స॒ర్పేభ్య॒
 ఇతి॑ తి॒స్రః . నమో॑ అస్తు స॒ర్పేభ్యో॒ యే పార్థి॑వా॒ య ఆం᳚తరి॒క్ష్యా॑ యే ది॒వ్యా యే
 ది॒శ్యాః᳚ . తేభ్య॑ ఇ॒మం బ॒లిꣳ హ॑రిష్యామి॒ తేభ్య॑ ఇ॒మం బ॒లిమహా॑ర్షం .
 తక్ష॑క॒ వైశా॑లేయ ధృ॒తరా᳚ష్ట్రైరావత॒స్తే జీ॑వా॒స్త్వయి॑ నస్స॒తస్త్వయి॑
 స॒ద్భ్యో వ॒ర్॒షాభ్యో॑ నః॒ పరి॑దేహి . ధృ॒తరా᳚ష్ట్రైరావత॒ తక్ష॑క॒
 వైశా॑లేయ॒స్తే జీ॑వా॒స్త్వయి॑ నస్స॒తస్త్వయి॑ స॒ద్భ్యో వ॒ర్॒షాభ్యో॑ నః॒ పరి॑దేహి .
 అ॒హి॒ꣳ॒సా॒ఽతి॒బ॒లస్తే జీ॑వా॒స్త్వయి॑ నస్స॒తస్త్వయి॑ స॒ద్భ్యో వ॒ర్॒షాభ్యో॑
 నః॒ పరి॑దేహి . అ॒తి॒బ॒లా॒ఽహి॒ꣳ॒సస్తే జీ॑వా॒స్త్వయి॑ నస్స॒తస్త్వయి॑
 స॒ద్భ్యో వ॒ర్॒షాభ్యో॑ నః॒ పరి॑దేహి . యే దం॑ద॒శూకాః॒ పార్థి॑వా॒స్తాగ్స్త్వమి॒తః
 ప॒రో గవ్యూ॑తి॒ నివే॑శయ . సంతి॒ వై నః॑ శ॒ఫినః॒ సంతి॑ దం॒డిన॒స్తే
 వో॒ నేద్ధి॒నసా॒న్న్యేద్యూ॒యమ॒స్మాన్ హి॒నసా॑త . స॒మీచీ॒ నామా॑సి॒ ప్రాచీ॒
 దిగ్ఘే॒తయో॒ నామ॒ స్థేతి॒ ద్వాద॑శ పర్యా॒యాః . అప॑శ్వేత ప॒దా జ॑హి॒ పూర్వే॑ణ॒
 చాఽప॑రేణ చ . స॒ప్త చ॒ మాను॑షీరి॒మాస్తి॒స్రశ్చ॑ రా॒జబం॑ధవీః . న వై
 శ్వే॒తస్యా᳚ధ్యాచా॒రేఽహి॑ర్జ॒ఘాన॒ కంచ॒న . శ్వే॒తాయ॑ వైద॒ర్వాయ॒ నమో॒ నమః॑
 శ్వే॒తాయ॑ వైద॒ర్వాయ॑ .. 0. 0. 2. 17.. ది॒శ్యా॑ రా॒జబం॑ధవీ॒ర్ద్వే చ॑ .. 17..

18 ప॒ర॒మే॒ష్ఠ్యసి॑ పర॒మాం మా॒గ్॒ శ్రియం॑ గమయ ప్ర॒త్యవ॑రూఢో నో హేమం॒తః .
 ప్రతి॑ క్ష॒త్రే ప్రతి॑ తిష్ఠామి రా॒ష్ట్రే ప్రత్యశ్వే॑షు॒ ప్రతి॑ తిష్ఠామి॒ గోషు॑ .
 ప్రతి॑ ప్ర॒జాయాం॒ ప్రతి॑ తిష్ఠామి॒ భవ్యే᳚ . ఇ॒హ ధృతి॑రి॒హ విధృ॑తిరి॒హ
 రంతి॑రి॒హ రమ॑తిః . స్యో॒నా పృ॑థివి॒ బడి॒త్థా పర్వ॑తానా॒మితి॒ ద్వే . ఆ
 త్వా॑ వహంతు॒ హర॑యః॒ సచే॑తసః శ్వే॒తైరశ్వైః᳚ స॒హ కే॑తు॒మద్భిః॑ .
 వాతా॑జిరై॒రాయా॑హి॒ మమ॑ హ॒వ్యాయ॑ శ॒ర్వోప॑ స్పృశతు మీ॒ఢ్వాన్మీ॒ఢుషే॒
 స్వాహోప॑స్పృశతు మీ॒ఢుషీ॑ మీ॒ఢుష్యై॒ స్వాహా॑ జయం॒తోప॑స్పృశ జయం॒తాయ॒
 స్వాహా॑ భ॒వాయ॑ దే॒వాయ॒ స్వాహా॑ శ॒ర్వాయ॑ దే॒వాయ॒ స్వాహేశా॑నాయ దే॒వాయ॒
 స్వాహా॑ పశు॒పత॑యే దే॒వాయ॒ స్వాహా॑ రు॒ద్రాయ॑ దే॒వాయ॒ స్వాహో॒గ్రాయ॑ దే॒వాయ॒
 స్వాహా॑ భీ॒మాయ॑ దే॒వాయ॒ స్వాహా॑ మహ॒తే దే॒వాయ॒ స్వాహా॑ భ॒వస్య॑ దే॒వస్య॒
 పత్న్యై॒ స్వాహా॑ శ॒ర్వస్య॑ దే॒వస్య॒ పత్న్యై॒ స్వాహేశా॑నస్య దే॒వస్య॒ పత్న్యై॒
 స్వాహా॑ పశు॒పతే᳚ర్దే॒వస్య॒ పత్న్యై॒ స్వాహా॑ రు॒ద్రస్య॑ దే॒వస్య॒ పత్న్యై॒
 స్వాహో॒గ్రస్య॑ దే॒వస్య॒ పత్న్యై॒ స్వాహా॑ భీ॒మస్య॑ దే॒వస్య॒ పత్న్యై॒ స్వాహా॑
 మహ॒తో దే॒వస్య॒ పత్న్యై॒ స్వాహా॑ జయం॒తాయ॒ స్వాహా॒ఽగ్నయే᳚ స్విష్ట॒కృతే॒
 సుహు॑తహు॒దాహు॑తీనాం॒ కామా॑నాꣳ సమర్ధయి॒త్రే స్వాహా᳚ . స్వ॒స్తి నః॑ పూర్ణ॒ముఖః॒
 పరి॑క్రామతు గృహ॒పోప॑స్పృశ గృహ॒పాయ॒ స్వాహా॑ గృహ॒ప్యుప॑స్పృశ గృహ॒ప్యై
 స్వాహా॑ ఘో॒షిణ॒ ఉప॑స్పృశత ఘో॒షిభ్యః॒ స్వాహా᳚ శ్వా॒సిన॒ ఉప॑స్పృశత
 శ్వా॒సిభ్యః॒ స్వాహా॑ విచి॒న్వంత॒ ఉప॑స్పృశత విచి॒న్వద్భ్యః॒ స్వాహా᳚ ప్రపు॒న్వంత॒
 ఉప॑స్పృశత ప్రపు॒న్వద్భ్యః॒ స్వాహా॑ సమ॒శ్నంత॒ ఉప॑స్పృశత సమ॒శ్నద్భ్యః॒
 స్వాహా॑ దేవసే॒నా ఉప॑స్పృశత దేవసే॒నాభ్య॒స్స్వాహా॒ యా ఆఖ్యా॑తా॒ యాశ్చానాఖ్యా॑తా
 దేవసే॒నా ఉప॑స్పృశత దేవసే॒నాభ్యః॒ స్వాహా᳚ ద్వార॒పోప॑స్పృశ ద్వార॒పాయ॒ స్వాహా᳚
 ద్వార॒ప్యుప॑ స్పృశ ద్వార॒ప్యై స్వాహా᳚ఽన్వాసా॒రిణ॒ ఉప॑స్పృశతాన్వాసా॒రిభ్యః॒
 స్వాహా॑ నిషం॒గిన్నుప॑స్పృశ నిషం॒గిణే॒ స్వాహా॒ నమో॑ నిషం॒గిణ॑ ఇషుధి॒మతే॒
 క్షేత్ర॑స్య॒ పతి॑నా వ॒యమితి॒ ద్వే .. 0. 0. 2. 18.. ప॒ర॒మే॒ష్ఠ్యసి॑ పర॒మామ॒ష్టౌ
 .. 18..

19 యన్మే॑ మా॒తా ప్రలు॑లోభ॒ చర॒త్యన॑నువ్రతా . తన్మే॒ రేతః॑ పి॒తా
 వృం॑క్తాం మా॒భుర॒న్యోఽవ॑పద్యతామ॒ముష్మై॒ స్వాహా᳚ . యాస్తిష్ఠం॑తి॒
 యా ధావం॑తి॒ యా ఆ᳚ర్ద్రో॒ఘ్నీః పరి॑త॒స్థుషీః᳚ . అ॒ద్భిర్విశ్వ॑స్య
 భ॒ర్త్రీభి॑రం॒తర॒న్యం పి॒తుర్ద॑ధే॒ఽముష్మై॒ స్వాహా᳚ . యన్మే॑ పితామ॒హీ
 ప్రలు॑లోభ॒ చర॒త్యన॑నువ్రతా . తన్మే॒ రేతః॑ పితామ॒హో వృం॑క్తాం
 మా॒భుర॒న్యోఽవ॑పద్యతామ॒ముష్మై॒ స్వాహా᳚ . అం॒తర్ద॑ధే॒ పర్వ॑తైరం॒తర్మహ్యా॑
 పృథి॒వ్యా . ఆ॒భిర్ది॒గ్భిర॑నం॒తాభి॑రం॒తర॒న్యం పి॑తామ॒హాద్ద॑ధే॒ఽముష్మై॒
 స్వాహా᳚ . యన్మే᳚ ప్రపితామ॒హీ ప్రలు॑లోభ॒ చర॒త్యన॑నువ్రతా . తన్మే॒ రేతః॑
 ప్రపితామ॒హో వృం॑క్తాం మా॒భుర॒న్యోఽవ॑పద్యతామ॒ముష్మై॒ స్వాహా᳚ . అం॒తర్ద॑ధ
 ఋ॒తుభి॑రహోరా॒త్రైస్స॑ సం॒ధిభిః॑ . అ॒ర్ధ॒మా॒సైశ్చ॒ మాసై᳚శ్చాం॒తర॒న్యం
 ప్ర॑పితామ॒హాద్ద॑ధే॒ఽముష్మై॒ స్వాహా᳚ . యే చే॒హ పి॒తరో॒ యే చ॒ నేహ॒ యాగ్శ్చ॑
 వి॒ద్మ యాꣳ ఉ॑ చ॒ న ప్ర॑వి॒ద్మ . అగ్నే॒ తాన్, వే᳚త్థ॒ యది॒ తే జా॑తవేద॒స్తయా᳚
 ప్ర॒త్త2ꣳ స్వ॒ధయా॑మదంతు॒ స్వాహా᳚ . స్వాహా॑ పి॒త్రే . పి॒త్రే స్వాహా᳚ . స్వాహా॑
 పి॒త్రే . పి॒త్రే స్వాహా᳚ . స్వ॒ధా స్వాహా᳚ . అ॒గ్నయే॑ కవ్య॒వాహ॑నాయ స్వ॒ధా స్వాహా᳚ .
 ఏ॒ష తే॑ తత॒ మధు॑మాꣳ ఊ॒ర్మిః సర॑స్వా॒న్॒ యావా॑న॒గ్నిశ్చ॑ పృథి॒వీ చ॒
 తావ॑త్యస్య మా॒త్రా తావ॑తీం త ఏ॒తాం మాత్రాం᳚ దదామి॒ యథా॒ఽగ్నిర॑క్షి॒తోఽను॑పదస్త
 ఏ॒వం మహ్యం॑ పి॒త్రేఽక్షి॒తోఽను॑పదస్తః స్వ॒ధా భ॑వ॒ తాం త్వ2ꣳ స్వ॒ధాం
 తైస్స॒హోప॑జీవ॒ర్చస్తే॑ మహిమై॒ష తే॑ పితామహ॒ మధు॑మాꣳ ఊ॒ర్మిస్సర॑స్వా॒న్॒
 యావాన్॑ వా॒యుశ్చాం॒తరి॑క్షం చ॒ తావ॑త్యస్య మా॒త్రా తావ॑తీం త ఏ॒తాం మాత్రాం᳚ దదామి॒
 యథా॑ వా॒యుర॑క్షి॒తోఽను॑పదస్త ఏ॒వం మహ్యం॑ పితామ॒హాయా᳚క్షి॒తోఽను॑పదస్తః
 స్వ॒ధా భ॑వ॒ తాం త్వ2ꣳ స్వ॒ధాం తైస్స॒హోప॑జీవ॒ సామా॑ని తే మహిమై॒ష తే᳚
 ప్రపితామహ॒ మధు॑మాꣳ ఊ॒ర్మిస్సర॑స్వా॒న్॒ యావా॑నాది॒త్యశ్చ॒ ద్యౌశ్చ॒ తావ॑త్యస్య
 మా॒త్రా తావ॑తీం త ఏ॒తాం మాత్రాం᳚ దదామి॒ యథా॑ఽఽది॒త్యోఽక్షి॒తోఽను॑పదస్త ఏ॒వం
 మహ్యం॑ ప్రపితామ॒హాయా᳚క్షి॒తోఽను॑పదస్తః స్వ॒ధా భ॑వ॒ తాం త్వ2ꣳ స్వ॒ధాం
 తైస్స॒హోప॑జీవ॒ యజూꣳ॑షి తే మహి॒మా .. 0. 0. 2. 19.. అ॒ముష్మై॒ స్వాహా᳚ స్వ॒ధా
 స్వాహైకం॑ చ .. 19..

20 పృ॒థి॒వీ తే॒ పాత్రం॒ ద్యౌర॑పి॒ధానం॒ బ్రహ్మ॑ణస్త్వా॒ ముఖే॑ జుహోమి
 బ్రాహ్మ॒ణానాం᳚ త్వా ప్రాణాపా॒నయో᳚ర్జుహో॒మ్యక్షి॑తమసి॒ మైషాం᳚ క్షేష్ఠా
 అ॒ముత్రా॒ఽముష్మి॑న్లో॒కే . మా॒ర్జయం॑తాం॒ మమ॑ పి॒తరో॑ మా॒ర్జయం॑తాం॒ మమ॑
 పితామ॒హా మా॒ర్జయం॑తాం॒ మమ॑ ప్రపితామ॒హా మా॒ర్జయం॑తాం॒ మమ॑ మా॒తరో॑
 మా॒ర్జయం॑తాం॒ మమ॑ పితామ॒హ్యో మా॒ర్జయం॑తాం॒ మమ॑ ప్రపితామ॒హ్యః . ఏ॒తత్తే॑
 తతాసౌ॒ యే చ॒ త్వామన్వే॒తత్తే॑ పితామహాసౌ॒ యే చ॒ త్వామన్వే॒తత్తే᳚ ప్రపితామహాసౌ॒
 యే చ॒ త్వామన్వే॒తత్తే॑ మాతరసౌ॒ యాశ్చ॒ త్వామన్వే॒తత్తే॑ పితామహ్యసౌ॒ యాశ్చ॒
 త్వామన్వే॒ తత్తే᳚ ప్రపితామహ్యసౌ॒ యాశ్చ॒ త్వామను॑ . మా॒ర్జయం॑తాం॒ మమ॑
 పి॒తర॒ ఇత్యే॒తే . యే చ॒ వోఽత్ర॒ యే చా॒స్మాస్వాశꣳ॑ సంతే॒ యాశ్చ॒
 వోఽత్ర॒ యాశ్చా॒స్మాస్వాశꣳ॑ సంతే॒ తే చ॑ వహంతాం॒ తాశ్చ॑ వహంతాం॒
 తృప్యం॑తు భవంత॒ స్తృప్యం॑తు భవత్య॒ స్తృప్య॑త॒ తృప్య॑త॒ తృప్య॑త .
 పు॒త్రాన్పౌత్రా॑న॒భి త॒ర్పయం॑తీ॒రాపో॒ మధు॑మతీరి॒మాః . స్వ॒ధాం పి॒తృభ్యో॑
 అ॒మృతం॒ దుహా॑నా॒ ఆపో॑ దే॒వీరు॒భయాగ్॑స్తర్పయంతు . తృప్య॑త॒ తృప్య॑త॒
 తృప్య॑త . ప్రా॒ణే నివి॑ష్టో॒ఽమృతం॑ జుహోమి॒ బ్రహ్మ॑ణి మ ఆ॒త్మాఽమృ॑త॒త్వాయ॑
 . యాం జనాః᳚ ప్రతి॒నందం॑తి॒ రాత్రిం॑ ధే॒నుమి॑వాయ॒తీం . సం॒వ॒థ్స॒రస్య॒
 యా పత్నీ॒ సా నో॑ అస్తు సుమంగ॒లీ స్వాహా᳚ . వహ॑ వ॒పాం జా॑తవేదః పి॒తృభ్యో॒
 యత్రైనా॒న్॒ వేత్థ॒ నిహి॑తాన్పరా॒కే . మేద॑సః॒ కూల్యా॒ ఉప॒ తాన్క్ష॑రంతు
 స॒త్యా ఏ॒తా ఆ॒శిష॑స్సంతు॒ కామై॒స్స్వాహా᳚ . యాం జనాః᳚ ప్రతి॒నందం॒తీత్యే॒షా .
 ఇ॒యమే॒వ సా యా ప్ర॑థ॒మా వ్యౌచ్ఛ॒దితి॑ తి॒స్రః . ఏ॒కా॒ష్ట॒కాం ప॑శ్యత॒
 దోహ॑మానా॒మన్నం॑ మా॒ꣳ॒సవ॑ద్ ఘృ॒తవ॑థ్స్వ॒ధావ॑త్ . తద్బ్రా᳚హ్మ॒ణైర॑తి
 పూ॒తమ॑నం॒తమ॑క్ష॒య్యమ॒ముష్మి॑న్ లో॒కే స్ఫీతిం॑ గచ్ఛతు మే పి॒తృభ్యః॒ స్వాహా᳚
 . ఔ॒లూ॒ఖ॒లా గ్రావా॑ణో॒ ఘోష॑మక్ర॒త హ॒విః కృ॒ణ్వంతః॑ పరివథ్స॒రీణం᳚
 . ఏ॒కా॒ష్ట॒కే సు॑ప్ర॒జా వీ॒రవం॑తో వ॒య2ꣳ స్యా॑మ॒ పత॑యో రయీ॒ణాం .
 ఏ॒కా॒ష్ట॒కా తప॑సా॒ తప్య॑మానా సంవథ్స॒రస్య॒ పత్నీ॑ దుదుహే॒ ప్రపీ॑నా . తం
 దోహ॒ముప॑ జీవాథ పి॒తరః॑ స॒హస్ర॑ధారమ॒ముష్మి॑న్ లో॒కే స్వాహా᳚ .. 0. 0. 2. 20..

 ఆ॒య॒తీం ప్రపీ॒నైకం॑ చ .. 20..

21 ఉ॒క్థ్య॑శ్చాఽస్య॑తిరా॒త్రశ్చ॒ సాద్య॑స్క్రీ॒శ్ఛంద॑సా స॒హ .
 అ॒పూ॒ప॒ఘృ॒తా॒హు॒తే నమ॑స్తే అస్తు మాꣳ సపి॒ప్పలే॒ స్వాహా᳚ . భూః
 పృ॑థి॒వ్య॑గ్నిన॒ర్చాఽముం మయి॒ కామం॒ నియు॑నజ్మి॒ స్వాహా᳚ . భువో॑
 వా॒యునా॒ఽన్తరి॑క్షేణ॒ సామ్నా॒ఽముం మయి॒ కామం॒ నియు॑నజ్మి॒ స్వాహా᳚ .
 స్వ॑ర్దివా॑ఽఽది॒త్యేన॒ యజు॑షా॒ఽముం మయి॒ కామం॒ నియు॑నజ్మి॒ స్వాహా᳚ .
 జ॒నద॑ద్భి॒రథ॑ర్వాంగి॒రోభి॑ర॒ముం మయి॒ కామం॒ నియు॑నజ్మి॒ స్వాహా᳚ .
 రో॒చ॒నాయా॑జి॒రాయా॒గ్నయే॑ దే॒వజా॑తవే॒ స్వాహా᳚ . కే॒తవే॒ మన॑వే॒ బ్రహ్మ॑ణే
 దే॒వజా॑తవే॒ స్వాహా᳚ . స్వ॒ధా స్వాహా॒ఽగ్నయే॑ కవ్య॒వాహ॑నాయ స్వ॒ధా స్వాహా᳚
 . అన్న॑మివ తే దృ॒శే భూ॑యాసం॒ వస్త్ర॑మివ తే దృ॒శే భూ॑యాసం॒ విత్త॑మివ
 తే దృ॒శే భూ॑యాస మా॒శేవ॑ తే దృ॒శే భూ॑యాస2ꣳ శ్ర॒ద్ధేవ॑ తే దృ॒శే
 భూ॑యాస॒ꣳ॒ స2ꣳ స్రవం॑తు॒ దిశో॑ మ॒హీః సమాధా॑వంతు సూ॒నృతాః᳚ . సర్వే॒
 కామా॑ అ॒భియం॑తు మా ప్రి॒యా అ॒భిర॑క్షంతు మా ప్రి॒యాః . యశో॑ఽసి॒ యశో॒ఽహం
 త్వయి॑ భూయాసమసౌ . అం॒కౌ న్యం॒కావ॒భిత॒ ఇత్యే॒షా . అధ్వ॑నామధ్వపతే స్వ॒స్తి మా॒
 సంపా॑రయ . అ॒యం వా॑మ॒శ్వినా॒ రథో॒ మా దుః॒ఖే మా సు॒ఖే రి॑షత్ . అరి॑ష్టస్స్వ॒స్తి
 గ॑చ్ఛతు వివి॒ఘ్నన్పృత॑నాయ॒తః . అశ్వో॑సి॒ హయో॒ఽస్యత్యో॑సి॒ నరో॒స్యర్వా॑ఽసి॒
 సప్తి॑రసి వా॒జ్య॑సి॒ వృషా॑ఽసి నృ॒మణా॑ అసి॒ యయు॒ర్నామా᳚స్యాఽది॒త్యానాం॒
 పత్వాఽన్వి॑హి . హ॒స్తి॒య॒శ॒సమ॑సి హస్తియశ॒సీ భూ॑యాసం॒ వహ॑ కాల॒వహ॒
 శ్రియం॑ మా॒ఽభివ॑హ . ఇంద్ర॑స్య త్వా॒ వజ్రే॑ణా॒భి నిద॑ధామ్యసౌ . అవ॑ జిహ్వక
 నిజిహ్వ॒కావ॑ త్వా హ॒విషా॑ యజే . తథ్స॒త్యం యద॒హం బ్రవీ॒మ్యధ॑రో॒ మద॒సౌ
 వ॑దా॒థ్స్వాహా᳚ . ఆ తే॒ వాచ॑మా॒స్యాం᳚ దద॒ ఆ మ॑న॒స్యాꣳ హృద॑యా॒దధి॑ .
 యత్ర॑యత్ర తే॒ వాఙ్నిహి॑తా॒ తాం త॒ ఆద॑దే . తథ్స॒త్యం యద॒హం బ్రవీ॒మ్యధ॑రో॒
 మత్ప॑ద్యస్వాసౌ .. 0. 0. 2. 21.. సూ॒నృతా॑ హ॒విషా॑ యజే చ॒త్వారి॑ చ .. 21..

22 యా త॑ ఏ॒షా ర॑రా॒ట్యా॑ త॒నూర్మ॒న్యోర్మృ॒ధ్రస్య॒ నాశి॑నీ . తాం దే॒వా
 బ్ర॑హ్మచా॒రిణో॒ విన॑యంతు సుమే॒ధసః॑ . యత్త॑ ఏ॒తన్ముఖే॑ఽమ॒తꣳ
 ర॒రాట॒ముది॑వ॒ విధ్య॑తి . వి తే॒ క్రోధం॑ నయామసి॒ గర్భ॑మశ్వత॒ర్యా ఇ॑వ . అవ॒
 జ్యామి॑వ॒ ధన్వ॑నో హృ॒దో మ॒న్యుం త॑నోమి తే . ఇంద్రాపా᳚స్య పలి॒గమ॒న్యేభ్యః॒
 పురు॑షేభ్యో॒ఽన్యత్ర॒ మత్ . యద॒హం ధనే॑న॒ ప్రప॒ణ2ꣳశ్చ॑రామి॒
 ధనే॑న దేవా॒ ధన॑మి॒చ్ఛమా॑నః . తస్మిం॒థ్సోమో॒ రుచ॒మాద॑ధాత్వ॒గ్నిరింద్రో॒
 బృహ॒స్పతి॑శ్చ॒ స్వాహా᳚ . పరి॑ త్వా గిరేరమిహం॒ పరి॒ భ్రాతుః॒ పరి॒ష్వసుః॑ .
 పరి॒ సర్వే᳚భ్యో॒ జ్ఞాతి॑భ్యః॒ పరి॑షీతః॒ క్వే᳚ష్యసి॑ . శశ్వ॒త్పరి॑కుపితేన
 సం॒క్రామే॒ణాఽవి॑చ్ఛిదా . ఉ॒లేన॒ పరి॑షీతోసి॒ పరి॑షీతోస్యు॒లేన॑ . ఆవ॑ర్తన
 వర్త॒యేత్యే॒షా . ఆవ॑ర్తనే ని॒వర్త॑న ఆ॒వర్త॑న నివర్త॒నాయ॒ స్వాహా᳚ . అను॑
 పోఽహ్వదను॒హ్వయో॒ నివ॑ర్తో పో॒న్య॑వీవృతత్ . ఐం॒ద్రః పరి॑క్రోశో వః॒ పరి॑క్రోశతు
 స॒ర్వతః॑ . యది॒మామతి॒ మన్యా᳚ధ్వా॒ అదే॑వా దే॒వవ॑త్తరం . ఇంద్రః॒ పాశే॑న
 సి॒క్త్వా వో॒ మహ్య॒మిద్వ॒శమాన॑యా॒థ్స్వాహా᳚ . యది॑ వృ॒క్షాద్యద్యం॒తరి॑క్షా॒త్
 ఫల॑మ॒భ్య॑పత॒త్తదు॑ వా॒యురే॒వ . యత్రాస్పృ॑క్షత్త॒నువం॒ యత్ర॒ వాస॒ ఆపో॑
 బాధంతాం॒ నిరృ॑తిం పరా॒చైః . యే ప॒క్షిణః॑ ప॒తయం॑తి బి॒భ్యతో॒ నిరృ॑తైః
 స॒హ . తే మా॑ శి॒వేన॑ శ॒గ్మేన॒ తేజ॑సోం॒దంతు॒ వర్చ॑సా . ది॒వో ను మా॑
 బృహ॒తో అం॒తరి॑క్షాద॒పాగ్ స్తో॒కో అ॒భ్య॑పతచ్ఛి॒వేన॑ . సమ॒హమిం॑ద్రి॒యేణ॒
 మన॑సా॒ఽహమాగాం॒ బ్రహ్మ॑ణా సంపృచా॒ నః సు॒కృతా॑ కృ॒తేన॑ . ఇ॒మం మే॑
 వరుణ॒ తత్త్వా॑ యామి॒ త్వం నో॑ అగ్నే॒ స త్వం నో॑ అగ్నే॒ త్వమ॑గ్నే అ॒యాఽసి॒ ప్రజా॑పతే
 . సం॒రాజం॑ చ॒ వ్యాహృ॑తీ॒ర్విహృ॑తాః . ఇ॒మం జీ॒వేభ్యః॑ పరి॒ధిం ద॑ధామి॒
 మైషాం ను॑ గా॒దప॑రో॒ అర్ధ॑మే॒తం . శ॒తం జీ॑వంతు శ॒రదః॑ పురూ॒చీస్తి॒రో
 మృ॒త్యుం ద॑ధతాం॒ పర్వ॑తేన .. 0. 0. 2. 22.. క్వే᳚ష్యసి॑ పరా॒చైర॒ష్టౌ చ॑
 .. 22..

 ఉ॒ష్ణేన॒ పంచ॑దశాయు॒ర్దా ఏక॑విꣳశతిరాగం॒త్రాదశ॒ యోగే॑ యోగే॒ త్రయో॑దశ
సు॒శ్రవః॑ సు॒శ్రవ॑సమ॒ష్టౌ పరి॑త్వాగ్న ఇ॒మ2ꣳ స్తోమ॑మాయు॒ష్య॑మేకా॒న్న
విꣳ॑శతి॒రేకా॒న్న విꣳ॑శతి॒ర్మయి॑ పర్వత పూరు॒షꣳ షోడ॑శ త్ర॒య్యై
వి॒ద్యాయా॑ అ॒ష్టాద॑శ ధా॒తా ద॑దాతు నో ర॒యిమేక॑ విꣳశతి॒రశ్మా॑ భవ॒
షోడ॑శ॒ మా తే॑ కుమా॒రం త్రయో॑విꣳశతిర్నక్తం చా॒రిణ॒శ్చతు॑ర్దశ॒
యద్భూమేః॒ షడ్విꣳ॑శతిః కూర్కు॒రః పంచ॑విꣳశతి॒రింద్ర॑ జహి॒
ద్వావిꣳ॑శతిః పరమే॒ష్ఠ్యసి॑ పర॒మామ॒ష్టౌ యన్మే॑ మా॒తా పృథి॒వీ
తే॒ పాత్ర॒మేక॑ విꣳశతిరు॒క్థ్య॑శ్చ॒ త్రయో॑విꣳశతి॒ర్యా త॑
ఏ॒షాఽష్టావిꣳ॑శతి॒ర్ద్వావిꣳ॑శతిః .. 22..

 ఉ॒ష్ణేన॑ ధా॒తోక్థ్య॑శ్చ॒ ద్వావిꣳ॑శతిః .. 22..

 ఉ॒ష్ణేన॒ పర్వ॑తేన ..

ఇతి ఏకాగ్ని-కాండం ..

 ఆ॒భిర్గీ॒ర్భిర్యదతో॑ న ఊ॒నమాప్యా॑యయ హరివో॒ వర్ధ॑మానః .
 య॒దా స్తో॒తృభ్యో॒ మహి॑ గో॒త్రా రు॒జాసి॑ భూయిష్ఠ॒భాజో॒ అధ॑ తే స్యామ ..

 బ్రహ్మ॒ ప్రావా॑దిష్మ॒ తన్నో॒ మా హా॑సీత్ ..

 ఓం శాంతిః॒ శాంతిః॒ శాంతిః॑ ..

.. హరిః॑ ఓ(3)మ్ ..

.. శ్రీ కృష్ణార్పణమస్తు ..


Note on the use of th in apashyamahametAnthsapta in
.. 0. 1. 7. 21.. .  See top right
https://archive.org/details/taittiriya/taittiriya_aranyaka_bhaskara_01/page/n50/mode/1up
It is explained in Taittiriya-pratisakhya
https://archive.org/details/in.ernet.dli.2015.553666/page/n161/mode/2up
See pages 88 and 89.
There are two parts

Rule 1 (a and b)
a.
if ఙ్  followed by  స్ ,   ష్   then  క్  is Agama
eg -  ప్రత్యఙ్ సోమో => ప్రత్యఙ్+క్+సోమో 
eg -  ప్రత్యఙ్ షడహో => ప్రత్యఙ్ +క్ +షడహో 

b.
if  ట్ ,  న్  followed by  స్ ,  ష్ ) then  త్  is Agama
eg -  విద్వాన్  సోమేన => విద్వాన్ + త్ +సోమేన 
our eg  ఏతాన్ సప్త => ఏతాన్ + త్ +సప్త 
వట్ స్వయమభి => వట్ + త్ + స్వయమభి 

Rule 2
First letter in group followed by  ఊష్మ  - becomes second in the respective group
eg -   ప్రత్యఙ్+క్+సోమో =>  ప్రత్యఙ్+ ఖ్ +సోమో 
విద్వాన్ + త్ +సోమేన  => విద్వాన్ + థ్ +సోమేన 
our eg   ఏతాన్ + త్ +సప్త => ఏతాన్ + థ్ +సప్త 

See pratishakhya reference page 164
This is the reason many books also use saMvathsara
in place of saMvatsara etc.

BTW వర్ధన  as  వర్ద్ధన  is also documented as  ద్వివర్ణం
page 162 onwards in the same pratishAkhya reference
(sutra 1 and 5 for వర్ద్ధన)

These specifics are emphasized in some vedic books to remind
ఉచ్చారణ  although some books are liberal and expect
students to learn from parampara.

                      -  Muralidhara muraliba at gmail.com

Encoded and proofread by Muralidhara B A muraliba at gmail.com
Shri muralidhar has studied kRRiShNayajurveda
from his father Anathakrishna, Proffessor in Chamarajendra
Sanskrit College, Chamarajpet, Bangalore. Muralidhar received
MA from Karnataka Samskrit University.

