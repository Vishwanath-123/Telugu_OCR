 తైత్తిరీయ-సంహితా 

.. ప్రథమం కాండం ..

.. శ్రీ॒ గు॒రు॒భ్యో॒ న॒మః॒ .. హరిః ఓ(4)మ్ ..

ప్రథమకాండే ప్రథమః ప్రశ్నః 1

1 ఇ॒షే త్వో॒ర్జే త్వా॑ వా॒యవః॑ స్థోపా॒యవ॑స్స్థ దే॒వో వ॑స్సవి॒తా ప్రార్ప॑యతు॒
 శ్రేష్ఠ॑తమాయ॒ కర్మ॑ణ॒ ఆ ప్యా॑యధ్వమఘ్నియా దేవభా॒గ మూర్జ॑స్వతీః॒ పయ॑స్వతీః
 ప్ర॒జావ॑తీరనమీ॒వా అ॑య॒క్ష్మా మా వ॑స్స్తే॒న ఈ॑శత॒ మాఽఘశꣳ॑సో రు॒ద్రస్య॑
 హే॒తిః పరి॑ వో వృణక్తు ధ్రు॒వా అ॒స్మిన్గోప॑తౌ స్యాత బ॒హ్వీర్యజ॑మానస్య ప॒శూన్పా॑హి
 .. ఇ॒షే త్రిచ॑త్వారిꣳశత్ .. 1. 1. 1..

2 య॒జ్ఞస్య॑ ఘో॒షద॑సి॒ ప్రత్యు॑ష్ట॒ꣳ॒ రక్షః॒ ప్రత్యు॑ష్టా॒ అరా॑తయః॒
 ప్రేయమ॑గాద్ధి॒షణా॑ బ॒ర్॒హిరచ్ఛ॒ మను॑నా కృ॒తా స్వ॒ధయా॒ విత॑ష్టా॒
 త ఆవ॑హంతి క॒వయః॑ పు॒రస్తా᳚ద్దే॒వేభ్యో॒ జుష్ట॑మి॒హ బ॒ర్॒హిరా॒సదే॑
 దే॒వానాం᳚ పరిషూ॒తమ॑సి వ॒ర్॒షవృ॑ద్ధమసి॒ దేవ॑బర్హి॒ర్మా త్వా॒ఽన్వఙ్మా
 తి॒ర్యక్పర్వ॑ తే రాధ్యా సమాచ్ఛే॒త్తా తే॒ మా రి॑షం॒దేవ॑బర్హిః శ॒తవ॑ల్శం॒
 వి రో॑హ స॒హస్ర॑వల్శా॒

3 వి వ॒యꣳ రు॑హేమ పృథి॒వ్యాః సం॒పృచః॑ పాహి సుసం॒భృతా᳚
 త్వా॒ సంభ॑రా॒మ్యది॑త్యై॒ రాస్నా॑ఽసీంద్రా॒ణ్యై స॒న్నహ॑నం పూ॒షా తే᳚
 గ్రం॒థింగ్ర॑థ్నాతు॒ స తే॒ మాఽఽస్థా॒దింద్ర॑స్య త్వా బా॒హుభ్యా॒ముద్య॑చ్ఛే॒
 బృహ॒స్పతే᳚ర్మూ॒ర్ధ్నా హ॑రామ్యు॒ర్వం॑తరి॑క్ష॒మన్వి॑హి దేవంగ॒మమ॑సి ..

 స॒హస్ర॑వల్శా అ॒ష్టాత్రిꣳ॑శచ్చ .. 1. 1. 2..

4 శుంధ॑ధ్వం॒ దైవ్యా॑య॒ కర్మ॑ణే దేవయ॒జ్యాయై॑ మాత॒రిశ్వ॑నో
 ఘ॒ర్మో॑ఽసి॒ ద్యౌర॑సి పృథి॒వ్య॑సి వి॒శ్వధా॑యా అసి పర॒మేణ॒ ధామ్నా॒
 దృꣳహ॑స్వ॒ మా హ్వా॒ర్వసూ॑నాంప॒విత్ర॑మసి శ॒తధా॑రం॒ వసూ॑నాం ప॒విత్ర॑మసి
 స॒హస్ర॑ధారꣳ హు॒తః స్తో॒కో హు॒తో ద్ర॒ఫ్సో᳚ఽగ్నయే॑ బృహ॒తే నాకా॑య॒ స్వాహా॒
 ద్యావా॑పృథి॒వీభ్యా॒ꣳ॒ సా వి॒శ్వాయుః॒ సా వి॒శ్వవ్య॑చాః॒ సా వి॒శ్వక॑ర్మా॒
 సంపృ॑చ్యధ్వమృతావరీరూ॒ర్మిణీ॒ర్మధు॑మత్తమా మం॒ద్రా ధన॑స్య సా॒తయే॒ సోమే॑న॒
 త్వాఽఽత॑న॒చ్మీంద్రా॑య॒ దధి॒ విష్ణో॑ హ॒వ్యꣳ ర॑క్షస్వ .. సోమే॑నా॒ష్టౌ చ॑
 .. 1. 1. 3..

5 కర్మ॑ణే వాందే॒వేభ్యః॑ శకేయం॒ వేషా॑య త్వా॒ ప్రత్యు॑ష్ట॒ꣳ॒
 రక్షః॒ ప్రత్యు॑ష్టా॒ అరా॑తయో॒ ధూర॑సి॒ ధూర్వ॒ ధూర్వం॑తం॒ధూర్వ॒
 తం యో᳚ఽస్మాంధూర్వ॑తి॒ తంధూ᳚ర్వ॒యం వ॒యం ధూర్వా॑మ॒స్త్వం దే॒వానా॑మసి॒
 సస్ని॑తమం॒ పప్రి॑తమం॒జుష్ట॑తమం॒ వహ్ని॑తమం దేవ॒హూత॑మ॒మహ్రు॑తమసి
 హవి॒ర్ధానం॒ దృꣳహ॑స్వ॒ మా హ్వా᳚ర్మి॒త్రస్య॑ త్వా॒ చక్షు॑షా॒ ప్రేక్షే॒ మా
 భేర్మా సంవి॑క్థా॒ మా త్వా॑

6 హిꣳసిషము॒రు వాతా॑య దే॒వస్య॑ త్వా సవి॒తుః ప్ర॑స॒వే᳚ఽశ్వినో᳚ర్బా॒హుభ్యాం᳚
 పూ॒ష్ణో హస్తా᳚భ్యామ॒గ్నయే॒ జుష్ట॒న్నిర్వ॑పామ్య॒గ్నీషోమా᳚భ్యామి॒దం
 దే॒వానా॑మి॒దము॑నః స॒హ స్ఫా॒త్యై త్వా॒ నారా᳚త్యై॒
 సువ॑ర॒భి విఖ్యే॑షం వైశ్వాన॒రం జ్యోతి॒ర్దృꣳహం॑తాం॒దుర్యా॒
 ద్యావా॑పృథి॒వ్యోరు॒ర్వం॑తరి॑క్ష॒మన్వి॒హ్యది॑త్యాస్త్వో॒పస్థే॑ సాదయా॒మ్యగ్నే॑
 హ॒వ్యꣳ ర॑క్షస్వ .. మాత్వా॒ షట్చ॑త్వారిꣳశచ్చ . .. 1. 1. 4..

7 దే॒వో వ॑స్సవి॒తోత్పు॑నా॒త్వచ్ఛి॑ద్రేణ ప॒విత్రే॑ణ॒ వసోః॒ సూర్య॑స్య
 ర॒శ్మిభి॒రాపో॑ దేవీరగ్రేపువో అగ్రే గు॒వోఽగ్ర॑ ఇ॒మం య॒జ్ఞం న॑య॒తాగ్రే॑
 య॒జ్ఞప॑తింధత్త యు॒ష్మానింద్రో॑ఽవృణీత వృత్ర॒తూర్యే॑ యూ॒యమింద్ర॑మవృణీధ్వం
 వృత్ర॒తూర్యే॒ ప్రోక్షి॑తాః స్థా॒గ్నయే॑ వో॒ జుష్టం॒ ప్రోక్షా᳚మ్య॒గ్నీషోమా᳚భ్యా॒ꣳ॒
 శుంధ॑ధ్వం॒దైవ్యా॑య॒ కర్మ॑ణే దేవయ॒జ్యాయా॒ అవ॑ధూత॒ꣳ॒ రక్షోఽవ॑ధూతా॒
 అరా॑త॒యోఽది॑త్యా॒స్త్వగ॑సి॒ ప్రతి॑ త్వా

8 పృథి॒వీ వే᳚త్త్వధి॒షవ॑ణమసి వానస్ప॒త్యం ప్రతి॒
 త్వాఽది॑త్యా॒స్త్వగ్వే᳚త్త్వ॒గ్నేస్త॒నూర॑సి వా॒చో వి॒సర్జ॑నందే॒వవీ॑తయే
 త్వా గృహ్ణా॒మ్యద్రి॑రసి వానస్ప॒త్యః స ఇ॒దం దే॒వేభ్యో॑ హ॒వ్యꣳ సు॒శమి॑
 శమి॒ష్వేష॒మా వ॒దోర్జ॒మా వ॑ద ద్యు॒మద్వ॑దత వ॒యꣳ సం॑ఘా॒తంజే᳚ష్మ
 వ॒ర్॒షవృ॑ద్ధమసి॒ ప్రతి॑ త్వా వ॒ర్॒షవృ॑ద్ధంవేత్తు॒ పరా॑పూత॒ꣳ॒
 రక్షః॒ పరా॑పూతా॒ అరా॑తయో॒ రక్ష॑సాం భా॒గో॑ఽసి వా॒యుర్వో॒ వివి॑నక్తు దే॒వో
 వః॑ సవి॒తా హిర॑ణ్యపాణిః॒ ప్రతి॑ గృహ్ణాతు .. త్వా॒ భా॒గ ఏకా॑దశ చ . .. 1. 1. 5..

9 అవ॑ధూత॒ꣳ॒ రక్షోఽవ॑ధూతా॒ అరా॑త॒యోఽది॑త్యా॒స్త్వగ॑సి॒ ప్రతి॑త్వా
 పృథి॒వీ వే᳚త్తు ది॒వస్స్కం॑భ॒నిర॑సి॒ ప్రతి॒ త్వాఽది॑త్యా॒స్త్వగ్వే᳚త్తు
 ధి॒షణా॑ఽసి పర్వ॒త్యా ప్రతి॑ త్వా ది॒వస్స్కం॑భ॒నిర్వే᳚త్తు ధి॒షణా॑ఽసి పార్వతే॒యీ
 ప్రతి॑ త్వా పర్వ॒తిర్వే᳚త్తు దే॒వస్య॑ త్వా సవి॒తుః ప్ర॑స॒వే᳚ఽశ్వినో᳚ర్బా॒హుభ్యాం᳚
 పూ॒ష్ణో హస్తా᳚భ్యా॒మధి॑వపామి ధా॒న్య॑మసి ధిను॒హి దే॒వాన్ప్రా॒ణాయ॑ త్వాఽపా॒నాయ॑
 త్వా వ్యా॒నాయ॑ త్వా దీ॒ర్ఘామను॒ ప్రసి॑తి॒మాయు॑షే ధాందే॒వో వ॑స్సవి॒తా హిర॑ణ్యపాణిః॒
 ప్రతి॑గృహ్ణాతు .. ప్రా॒ణాయ॑త్వా॒ పంచ॑దశ చ . .. 1. 1. 6..

10 ధృష్టి॑రసి॒ బ్రహ్మ॑ య॒చ్ఛాపా᳚ఽగ్నే॒ఽగ్నిమా॒మాదం॑జహి॒ నిష్క్ర॒వ్యాదꣳ॑
 సే॒ధా దే॑వ॒యజం॑ వహ॒ నిర్ద॑గ్ధ॒ꣳ॒ రక్షో॒ నిర్ద॑గ్ధా॒ అరా॑తయో
 ధ్రు॒వమ॑సి పృథి॒వీందృ॒ꣳ॒హాయు॑ర్దృꣳహ ప్ర॒జాందృꣳ॑హ సజా॒తాన॒స్మై
 యజ॑మానాయ॒ పర్యూ॑హ ధ॒ర్త్రమ॑స్యం॒తరి॑క్షం దృꣳహ ప్రా॒ణం దృꣳ॑హాపా॒నం
 దృꣳ॑హ సజా॒తాన॒స్మై యజ॑మానాయ॒ పర్యూ॑హ ధ॒రుణ॑మసి॒ దివం॑ దృꣳహ॒
 చక్షు॑ర్

11 దృꣳహ॒ శ్రోత్రం॑ దృꣳహ సజా॒తాన॒స్మై యజ॑మానాయ॒ పర్యూ॑హ॒ ధర్మా॑ఽసి॒
 దిశో॑ దృꣳహ॒ యోనిం॑ దృꣳహ ప్ర॒జాం దృꣳ॑హ సజా॒తాన॒స్మై యజ॑మానాయ॒
 పర్యూ॑హ॒ చిత॑స్స్థ ప్ర॒జామ॒స్మై ర॒యిమ॒స్మై స॑జా॒తాన॒స్మై యజ॑మానాయ॒
 పర్యూ॑హ॒ భృగూ॑ణా॒మంగి॑రసాం॒ తప॑సా తప్యధ్వం॒ యాని॑ ఘ॒ర్మే క॒పాలా᳚న్యుప
 చి॒న్వంతి॑ వే॒ధసః॑ .. పూ॒ష్ణస్తాన్యపి॑ వ్ర॒త ఇం॑ద్రవా॒యూ వి ముం॑చతాం ..

 చక్షు॑ర॒ష్టాచ॑త్వారిꣳశచ్చ .. 1. 1. 7..

12 సంవ॑పామి॒ సమాపో॑ అ॒ద్భిర॑గ్మత॒ సమోష॑ధయో॒ రసే॑న॒ సꣳ
 రే॒వతీ॒ర్జగ॑తీభి॒ర్మధు॑మతీ॒ర్మధు॑మతీభిః సృజ్యధ్వమ॒ద్భ్యః పరి॒
 ప్రజా॑తా స్స్థ॒ సమ॒ద్భిః పృ॑చ్యధ్వం॒ జన॑యత్యై త్వా॒ సంయౌ᳚మ్య॒గ్నయే᳚
 త్వా॒ఽగ్నీషోమా᳚భ్యాం మ॒ఖస్య॒ శిరో॑ఽసి ఘ॒ర్మో॑ఽసి వి॒శ్వాయు॑రు॒రు ప్ర॑థస్వో॒రు
 తే॑ య॒జ్ఞప॑తిః ప్రథతాం॒త్వచం॑గృహ్ణీష్వా॒ఽన్తరి॑త॒ꣳ॒ రక్షో॒ఽన్తరి॑తా॒
 అరా॑తయో దే॒వస్త్వా॑ సవి॒తా శ్ర॑పయతు॒ వర్షి॑ష్ఠే॒ అధి॒ నాకే॒ఽగ్నిస్తే॑ త॒నువం॒
 మాఽతి॑ ధా॒గగ్నే॑ హ॒వ్యꣳ ర॑క్షస్వ॒ సంబ్రహ్మ॑ణా పృచ్యస్వైక॒తాయ॒ స్వాహా᳚
 ద్వి॒తాయ॒ స్వాహా᳚ త్రి॒తాయ॒ స్వాహా᳚ .. స॒వి॒తా ద్వావిꣳ॑శతిశ్చ .. 1. 1. 8..

13 ఆద॑ద॒ ఇంద్ర॑స్య బా॒హుర॑సి॒ దక్షి॑ణః స॒హస్ర॑భృష్టిః శ॒తతే॑జా
 వా॒యుర॑సి తి॒గ్మతే॑జాః॒ పృథి॑వి దేవయజ॒న్యోష॑ధ్యాస్తే॒ మూలం॒ మా
 హిꣳ॑సిష॒మప॑హతో॒ఽరరుః॑ పృథి॒వ్యై వ్ర॒జం గ॑చ్ఛ గో॒స్థానం॒
 వర్ష॑తు తే॒ ద్యౌర్బ॑ధా॒న దే॑వ సవితః పర॒మస్యాం᳚ పరా॒వతి॑ శ॒తేన॒
 పాశై॒ఱ్యో᳚ఽస్మాంద్వేష్టి॒ యంచ॑ వ॒యం ద్వి॒ష్మస్తమతో॒ మా మౌ॒గప॑హతో॒ఽరరుః॑
 పృథి॒వ్యై దే॑వ॒యజ॑న్యై వ్ర॒జం

14 గ॑చ్ఛ గో॒స్థానం॒ వర్ష॑తు తే॒ ద్యౌర్బ॑ధా॒న దే॑వ సవితః పర॒మస్యాం᳚
 పరా॒వతి॑ శ॒తేన॒ పాశై॒ఱ్యో᳚ఽస్మాంద్వేష్టి॒ యంచ॑ వ॒యం ద్వి॒ష్మస్తమతో॒
 మా మౌ॒గప॑హతో॒ఽరరుః॑ పృథి॒వ్యా అదే॑వయజనో వ్ర॒జం గ॑చ్ఛ గో॒స్థానం॒
 వర్ష॑తు తే॒ ద్యౌర్బ॑ధా॒న దే॑వ సవితః పర॒మస్యాం᳚ పరా॒వతి॑ శ॒తేన॒
 పాశై॒ఱ్యో᳚ఽస్మాంద్వేష్టి॒ యంచ॑ వ॒యం ద్వి॒ష్మస్తమతో॒ మా

15 మౌ॑గ॒రరు॑స్తే॒ దివం॒ మా స్కా॒న్॒ వస॑వస్త్వా॒ పరి॑గృహ్ణంతు గాయ॒త్రేణ॒
 ఛంద॑సా రు॒ద్రాస్త్వా॒ పరి॑గృహ్ణంతు॒ త్రైష్టు॑భేన॒ ఛంద॑సాఽఽది॒త్యాస్త్వా॒
 పరి॑గృహ్ణంతు॒ జాగ॑తేన॒ ఛంద॑సా దే॒వస్య॑ సవి॒తుః స॒వే కర్మ॑ కృణ్వంతి
 వే॒ధస॑ ఋ॒తమ॑స్యృత॒ సద॑నమస్యృత॒ శ్రీర॑సి॒ ధా అ॑సి స్వ॒ధా అ॑స్యు॒ర్వీ
 చాసి॒ వస్వీ॑ చాసి పు॒రా క్రూ॒రస్య॑ వి॒సృపో॑ విరఫ్శిన్నుదా॒దాయ॑ పృథి॒వీం
 జీ॒రదా॑ను॒ర్యామైర॑యంచం॒ద్రమ॑సి స్వ॒ధాభి॒స్తాంధీరా॑సో అను॒దృశ్య॑ యజంతే
 .. దే॒వ॒యజ॑న్యైవ్ర॒జం తమతో॒మా వి॑రప్శి॒న్నేకా॑దశ చ .. 1. 1. 9..

16 ప్రత్యు॑ష్ట॒ꣳ॒ రక్షః॒ ప్రత్యు॑ష్టా॒ అరా॑తయో॒ఽగ్నేర్వ॒స్తేజి॑ష్ఠేన॒ తేజ॑సా॒
 నిష్ట॑పామి గో॒ష్ఠమ్మా నిర్మృ॑క్షం వా॒జినం॑త్వా సపత్నసా॒హꣳ సమ్మా᳚ర్జ్మి॒
 వాచం॑ ప్రా॒ణం చక్షుః॒ శ్రోత్రం॑ ప్ర॒జాం యోనిం॒ మా నిర్మృ॑క్షం వా॒జినీం᳚త్వా
 సపత్నసా॒హీꣳ సమ్మా᳚ర్జ్మ్యా॒శాసా॑నా సౌమన॒సం ప్ర॒జాꣳ సౌభా᳚గ్యంత॒నూం ..

 అ॒గ్నేరను॑వ్రతా భూ॒త్వా సన్న॑హ్యే సుకృ॒తాయ॒ కం .. సు॒ప్ర॒జస॑స్త్వా వ॒యꣳ
 సు॒పత్నీ॒రుప॑

17 సేదిమ .. అగ్నే॑ సపత్న॒దంభ॑న॒మద॑బ్ధాసో॒ అదా᳚భ్యం .. ఇ॒మం విష్యా॑మి॒
 వరు॑ణస్య॒ పాశం॒ యమబ॑ధ్నీత సవి॒తా సు॒శేవః॑ .. ధా॒తుశ్చ॒ యోనౌ॑
 సుకృ॒తస్య॑ లో॒కే స్యో॒నం మే॑ స॒హ పత్యా॑ కృణోమి .. సమాయు॑షా॒ సంప్ర॒జయా॒
 సమ॑గ్నే॒ వర్చ॑సా॒ పునః॑ .. సంపత్నీ॒ పత్యా॒ఽహంగ॑చ్ఛే॒ సమా॒త్మా త॒నువా॒
 మమ॑ .. మ॒హీ॒నాం పయో॒ఽస్యోష॑ధీనా॒ꣳ॒ రస॒స్తస్య॒ తేఽక్షీ॑యమాణస్య॒ ని

18 ర్వ॑పామి మహీ॒నాం పయో॒ఽస్యోష॑ధీనా॒ꣳ॒ రసోఽద॑బ్ధేన త్వా॒
 చక్షు॒షాఽవే᳚క్షే సుప్రజా॒స్త్వాయ॒ తేజో॑ఽసి॒ తేజోఽను॒ ప్రేహ్య॒గ్నిస్తే॒ తేజో॒ మా వి
 నై॑ద॒గ్నేర్జి॒హ్వాఽసి॑ సు॒భూర్దే॒వానాం॒ ధామ్నే॑ ధామ్నే దే॒వేభ్యో॒ యజు॑షేయజుషే
 భవ శు॒క్రమ॑సి॒ జ్యోతి॑రసి॒ తేజో॑ఽసి దే॒వో వ॑స్సవి॒తోత్పు॑నా॒త్వచ్ఛి॑ద్రేణ
 ప॒విత్రే॑ణ॒ వసోః॒ సూర్య॑స్య ర॒శ్మిభిః॑ శు॒క్రంత్వా॑ శు॒క్రాయాం॒ధామ్నే॑ధామ్నే
 దే॒వేభ్యో॒ యజు॑షేయజుషే గృహ్ణామి॒ జ్యోతి॑స్త్వా॒ జ్యోతి॑ష్య॒ర్చిస్త్వా॒ఽర్చిషి॒
 ధామ్నే॑ధామ్నే దే॒వేభ్యో॒ యజు॑షేయజుషే గృహ్ణామి .. ఉప॒నీర॒శ్మిభిః॑ శు॒క్రꣳ
 షోడ॑శ చ .. 1. 1. 10..

19 కృష్ణో᳚ఽస్యాఖరే॒ష్ఠో᳚ఽగ్నయే᳚ త్వా॒ స్వాహా॒ వేది॑రసి బ॒ర్॒హిషే᳚ త్వా॒ స్వాహా॑
 బ॒ర్॒హిర॑సి స్రు॒గ్భ్యస్త్వా॒ స్వాహా॑ ది॒వే త్వా॒ఽన్తరి॑క్షాయ త్వా పృథి॒వ్యై త్వా᳚
 స్వ॒ధా పి॒తృభ్య॒ ఊర్గ్భ॑వ బర్హి॒షద్భ్య॑ ఊ॒ర్జా పృ॑థి॒వీం గ॑చ్ఛత॒
 విష్ణోః॒ స్తూపో॒ఽస్యూర్ణా᳚మ్రదసంత్వా స్తృణామి స్వాస॒స్థందే॒వేభ్యో॑ గంధ॒ర్వో॑ఽసి
 వి॒శ్వావ॑సు॒ర్విశ్వ॑స్మా॒దీష॑తో॒ యజ॑మానస్య పరి॒ధిరి॒డ ఈ॑డి॒త ఇంద్ర॑స్య
 బా॒హుర॑సి॒

20 దక్షి॑ణో॒ యజ॑మానస్య పరి॒ధిరి॒డ ఈ॑డి॒తో మి॒త్రా వరు॑ణౌ త్వోత్తర॒తః
 పరి॑ధత్తాంధ్రు॒వేణ॒ ధర్మ॑ణా॒ యజ॑మానస్య పరి॒ధిరి॒డ ఈ॑డి॒తః సూర్య॑స్త్వా
 పు॒రస్తా᳚త్పాతు॒ కస్యా᳚శ్చిద॒భిశ॑స్త్యా వీ॒తిహో᳚త్రంత్వా కవే ద్యు॒మంత॒ꣳ॒
 సమి॑ధీమ॒హ్యగ్నే॑ బృ॒హంత॑మధ్వ॒రే వి॒శో యం॒త్రే స్థో॒ వసూ॑నాꣳ
 రు॒ద్రాణా॑మాది॒త్యానా॒ꣳ॒ సద॑సి సీద జు॒హూరు॑ప॒భృద్ధ్రు॒వాఽసి॑ ఘృ॒తాచీ॒
 నామ్నా᳚ ప్రి॒యేణ॒ నామ్నా᳚ ప్రి॒యే సద॑సి సీదై॒తా అ॑సదంథ్సుకృ॒తస్య॑ లో॒కే
 తా వి॑ష్ణో పాహి పా॒హి య॒జ్ఞం పా॒హి య॒జ్ఞప॑తిం పా॒హి మాం య॑జ్ఞ॒నియం᳚ ..

 బా॒హుర॑సి ప్రి॒యే సద॑సి॒ పంచ॑దశ చ .. 1. 1. 11..

21 భువ॑నమసి॒ వి ప్ర॑థ॒స్వాగ్నే॒ యష్ట॑రి॒దన్నమః॑ .. జుహ్వేహ్య॒గ్నిస్త్వా᳚ హ్వయతి
 దేవయ॒జ్యాయా॒ ఉప॑భృ॒దేహి॑ దే॒వస్త్వా॑ సవి॒తా హ్వ॑యతి దేవయ॒జ్యాయా॒ అగ్నా॑విష్ణూ॒
 మా వా॒మవ॑ క్రమిషం॒ వి జి॑హాథాం॒ మా మా॒ సంతా᳚ప్తం లో॒కమ్మే॑ లోకకృతౌ కృణుతం॒
 విష్ణోః॒ స్థాన॑మసీ॒త ఇంద్రో॑ అకృణోద్వీ॒ర్యా॑ణి సమా॒రభ్యో॒ర్ధ్వో అ॑ధ్వ॒రో
 ది॑వి॒స్పృశ॒మహ్రు॑తో య॒జ్ఞో య॒జ్ఞప॑తే॒రింద్రా॑వాం॒థ్స్వాహా॑ బృ॒హద్భాః పా॒హి
 మా᳚గ్నే॒ దుశ్చ॑రితా॒దా మా॒ సుచ॑రితే భజ మ॒ఖస్య॒ శిరో॑ఽసి॒ సంజ్యోతి॑షా॒
 జ్యోతి॑రంక్తాం .. అహ్రు॑త॒ ఏక॑విꣳశతిశ్చ .. 1. 1. 12..

22 వాజ॑స్య మా ప్రస॒వేనో᳚ద్గ్రా॒భేణోద॑గ్రభీత్ .. అథా॑ స॒పత్నా॒ꣳ॒ ఇంద్రో॑
 మే నిగ్రా॒భేణాధ॑రాꣳ అకః .. ఉ॒ద్గ్రా॒భం చ॑ నిగ్రా॒భం చ॒ బ్రహ్మ॑ దే॒వా
 అ॑వీవృధన్ .. అథా॑ స॒పత్నా॑నింద్రా॒గ్నీ మే॑ విషూ॒చీనా॒న్ వ్య॑స్యతాం .. వసు॑భ్యస్త్వా
 రు॒ద్రేభ్య॑స్త్వాఽఽది॒త్యేభ్య॑స్త్వా॒క్తꣳ రిహా॑ణా వి॒యంతు॒ వయః॑ .. ప్ర॒జాం యోనిం॒
 మా నిర్మృ॑క్ష॒మా ప్యా॑యంతా॒మాప॒ ఓష॑ధయో మ॒రుతాం॒ పృష॑తయస్స్థ॒ దివం॑
23 గచ్ఛ॒ తతో॑ నో॒ వృష్టి॒మేర॑య .. ఆ॒యు॒ష్పా అ॑గ్నే॒ఽస్యాయు॑ర్మే పాహి
 చక్షు॒ష్పా అ॑గ్నేఽసి॒ చక్షు॑ర్మే పాహి ధ్రు॒వాఽసి॒ యం ప॑రి॒ధిం ప॒ర్యధ॑త్థా॒
 అగ్నే॑ దేవ ప॒ణిభి॑ర్వీ॒యమా॑ణః .. తంత॑ ఏ॒తమను॒ జోషం॑ భరామి॒ నేదే॒ష
 త్వద॑పచే॒తయా॑తై య॒జ్ఞస్య॒ పాథ॒ ఉప॒ సమి॑తꣳ స2ꣳస్రా॒వభా॑గాః
 స్థే॒షా బృ॒హంతః॑ ప్రస్తరే॒ష్ఠా బ॑ర్హి॒షద॑శ్చ

24 దే॒వా ఇ॒మాం వాచ॑మ॒భి విశ్వే॑ గృ॒ణంత॑ ఆ॒సద్యా॒స్మిన్ బ॒ర్॒హిషి॑
 మాదయధ్వమ॒గ్నేర్వా॒మప॑న్నగృహస్య॒ సద॑సి సాదయామి సు॒మ్నాయ॑ సుమ్నినీ సు॒మ్నే మా॑
 ధత్తంధు॒రి ధు॒ర్యౌ॑ పాత॒మగ్నే॑ఽదబ్ధాయోఽశీతతనో పా॒హి మా॒ఽద్య ది॒వః పా॒హి
 ప్రసి॑త్యై పా॒హి దురి॑ష్ట్యై పా॒హి దు॑రద్మ॒న్యై పా॒హి దుశ్చ॑రితా॒దవి॑షన్నః
 పి॒తుంకృ॑ణు సు॒షదా॒ యోని॒గ్గ్॒ స్వాహా॒ దేవా॑ గాతువిదో గా॒తుం వి॒త్వా గా॒తుమి॑త॒
 మన॑స స్పత ఇ॒మన్నో॑ దేవ దే॒వేషు॑ య॒జ్ఞ2ꣳ స్వాహా॑ వా॒చి స్వాహా॒ వాతే॑
 ధాః .. దివం॑చ వి॒త్వా గా॒తుం త్రయో॑దశ చ .. 1. 1. 13..

25 ఉ॒భా వా॑మింద్రాగ్నీ ఆహు॒వధ్యా॑ ఉ॒భా రాధ॑సః స॒హ మా॑ద॒యధ్యై᳚ .. ఉ॒భా
 దా॒తారా॑వి॒షాꣳ ర॑యీ॒ణాము॒భా వాజ॑స్య సా॒తయే॑ హువే వాం .. అశ్ర॑వ॒ꣳ॒
 హి భూ॑రి॒దావ॑త్తరా వాం॒ విజా॑మాతురు॒త వా॑ ఘా స్యా॒లాత్ .. అథా॒ సోమ॑స్య॒
 ప్రయ॑తీ యు॒వభ్యా॒మింద్రా᳚గ్నీ॒ స్తోమం॑ జనయామి॒ నవ్యం᳚ .. ఇంద్రా᳚గ్నీ నవ॒తిం పురో॑
 దా॒సప॑త్నీ రధూనుతం .. సా॒కమేకే॑న॒ కర్మ॑ణా .. శుచి॒న్ను స్తోమ॒న్నవ॑జాత
 మ॒ద్యేంద్రా᳚గ్నీ వృత్రహణా జు॒షేథాం᳚ ..

26 ఉ॒భా హి వాꣳ॑ సు॒హవా॒ జోహ॑వీమి॒ తా వాజꣳ॑ స॒ద్య ఉ॑శ॒తే ధేష్ఠా᳚
 .. వ॒యము॑ త్వా పథస్పతే॒ రథ॒న్న వాజ॑సాతయే .. ధి॒యే పూ॑షన్నయుజ్మహి ..

 ప॒థస్ప॑థః॒ పరి॑పతిం వచ॒స్యా కామే॑న కృ॒తో అ॒భ్యా॑నడ॒ర్కం .. స నో॑
 రాసచ్ఛు॒రుధ॑శ్చం॒ద్రాగ్రా॒ ధియం॑ధియꣳ సీషధాతి॒ ప్ర పూ॒షా .. క్షేత్ర॑స్య॒
 పతి॑నా వ॒యꣳ హి॒తేనే॑వ జయామసి .. గామశ్వం॑ పోషయి॒త్న్వా స నో॑

27 మృడాతీ॒దృశే᳚ .. క్షేత్ర॑స్య పతే॒ మధు॑మంతమూ॒ర్మిం ధే॒నురి॑వ॒ పయో॑
 అ॒స్మాసు॑ ధుక్ష్వ .. మ॒ధు॒శ్చుతం॑ఘృ॒తమి॑వ॒ సుపూ॑తమృ॒తస్య॑ నః॒ పత॑యో
 మృడయంతు .. అగ్నే॒ నయ॑ సు॒పథా॑ రా॒యే అ॒స్మాన్, విశ్వా॑ని దేవ వ॒యునా॑ని వి॒ద్వాన్ ..

 యు॒యో॒ధ్య॑స్మజ్జు॑హురా॒ణమేనో॒ భూయి॑ష్ఠాంతే॒ నమ॑ ఉక్తిం విధేమ .. ఆ దే॒వానా॒మపి॒
 పంథా॑మగన్మ॒ యచ్ఛ॒క్నవా॑మ॒ తదను॒ ప్రవో॑ఢుం .. అ॒గ్నిర్వి॒ద్వాంథ్స య॑జా॒

28 థ్సేదు॒ హోతా॒ సో అ॑ధ్వ॒రాంథ్స ఋ॒తూన్క॑ల్పయాతి .. యద్వాహి॑ష్ఠం॒తద॒గ్నయే॑
 బృ॒హద॑ర్చ విభావసో .. మహి॑షీవ॒ త్వద్ర॒యిస్త్వద్వాజా॒ ఉదీ॑రతే .. అగ్నే॒ త్వం
 పా॑రయా॒ నవ్యో॑ అ॒స్మాంథ్స్వ॒స్తిభి॒రతి॑ దు॒ర్గాణి॒ విశ్వా᳚ .. పూశ్చ॑ పృ॒థ్వీ
 బ॑హు॒లా న॑ ఉ॒ర్వీ భవా॑ తో॒కాయ॒ తన॑యాయ॒ శంయోః .. త్వమ॑గ్నే వ్రత॒పా
 అ॑సి దే॒వ ఆ మర్త్యే॒ష్వా .. త్వం య॒జ్ఞేష్వీడ్యః॑ .. యద్వో॑ వ॒యం ప్ర॑మి॒నామ॑
 వ్ర॒తాని॑ వి॒దుషాం᳚దేవా॒ అవి॑దుష్టరాసః .. అ॒గ్నిష్టద్విశ్వ॒మా పృ॑ణాతి
 వి॒ద్వాన్, యేభి॑ర్దే॒వాꣳ ఋ॒తుభిః॑ క॒ల్పయా॑తి .. జు॒షేథా॒మా స నో॑ యజా॒దా
 త్రయో॑విꣳశతిశ్చ .. 1. 1. 14..

 ఇ॒షే త్వా॑ య॒జ్ఞస్య॒ శుంధ॑ధ్వం॒ కర్మ॑ణే దే॒వోఽవ॑ధూతం॒ ధృష్టి॒స్సం
వ॑పా॒మ్యాద॑దే॒ ప్రత్యు॑ష్టం॒ కృష్ణో॑ఽసి॒ భువ॑నమసి॒ వాజ॑స్యో॒భావాం॒
చతు॑ర్దశ ..

 ఇ॒షేదృꣳ॑హ॒ భువ॑నమ॒ష్టా విꣳ॑శతిః ..

 ఇ॒షే త్వా॑ క॒ల్పయా॑తి ..

ప్రథమకాండే ద్వితీయః ప్రశ్నః 2

1 ఆప॑ ఉందంతు జీ॒వసే॑ దీర్ఘాయు॒త్వాయ॒ వర్చ॑స॒ ఓష॑ధే॒
   త్రాయ॑స్వైన॒గ్గ్॒ స్వధి॑తే॒ మైనꣳ॑ హిꣳసీర్దేవ॒శ్రూరే॒తాని॒ ప్ర వ॑పే
   స్వ॒స్త్యుత్త॑రాణ్యశీ॒యాఽఽపో॑ అ॒స్మాన్మా॒తరః॑ శుంధంతు ఘృ॒తేన॑ నో
   ఘృత॒పువః॑ పునంతు॒ విశ్వ॑మ॒స్మత్ప్ర వ॑హంతు రి॒ప్రముదా᳚భ్యః॒ శుచి॒రా
   పూ॒త ఏ॑మి॒ సోమ॑స్య త॒నూర॑సి త॒నువం॑ మే పాహి మహీ॒నాం పయో॑ఽసి వర్చో॒ధా
   అ॑సి॒ వర్చో॒

2 మయి॑ ధేహి వృ॒త్రస్య॑ క॒నీని॑కాఽసి చక్షు॒ష్పా అ॑సి॒ చక్షు॑ర్మే పాహి
 చి॒త్పతి॑స్త్వా పునాతు వా॒క్పతి॑స్త్వా పునాతు దే॒వస్త్వా॑ సవి॒తా పు॑నా॒త్వచ్ఛి॑ద్రేణ
 ప॒విత్రే॑ణ॒ వసోః॒ సూర్య॑స్య ర॒శ్మిభి॒స్తస్య॑ తే పవిత్రపతే ప॒విత్రే॑ణ॒
 యస్మై॒ కం పు॒నే తచ్ఛ॑కేయ॒మా వో॑ దేవాస ఈమహే॒ సత్య॑ధర్మాణో అధ్వ॒రే యద్వో॑
 దేవాస ఆగు॒రే యజ్ఞి॑యాసో॒ హవా॑మహ॒ ఇంద్రా᳚గ్నీ॒ ద్యావా॑పృథివీ॒ ఆప॑ ఓషధీ॒స్త్వం
 దీ॒క్షాణా॒మధి॑పతిరసీ॒హ మా॒ సంతం॑ పాహి .. వర్చ॑ ఓషధీర॒ష్టౌ చ॑ .. 1. 2. 1..

3 ఆకూ᳚త్యై ప్ర॒యుజే॒ఽగ్నయే॒ స్వాహా॑ మే॒ధాయై॒ మన॑సే॒ఽగ్నయే॒ స్వాహా॑
 దీ॒క్షాయై॒ తప॑సే॒ఽగ్నయే॒ స్వాహా॒ సర॑స్వత్యై పూ॒ష్ణే᳚ఽగ్నయే॒ స్వాహాఽఽపో॑
 దేవీర్బృహతీర్విశ్వశంభువో॒ ద్యావా॑పృథి॒వీ ఉ॒ర్వం॑తరి॑క్షం బృహ॒స్పతి॑ర్నో
 హ॒విషా॑ వృధాతు॒ స్వాహా॒ విశ్వే॑ దే॒వస్య॑ నే॒తుర్మర్తో॑ఽవృణీత స॒ఖ్యం విశ్వే॑
 రా॒య ఇ॑షుధ్యసి ద్యు॒మ్నం వృ॑ణీత పు॒ష్యసే॒ స్వాహ॑ర్క్సా॒మయోః॒ శిల్పే᳚ స్థ॒స్తే
 వా॒మా ర॑భే॒ తే మా॑

4 పాత॒మాఽస్య య॒జ్ఞస్యో॒దృచ॑ ఇ॒మాం ధియ॒ꣳ॒ శిక్ష॑మాణస్య దేవ॒
 క్రతుం॒ దక్షం॑ వరుణ॒ సꣳశి॑శాధి॒ యయాఽతి॒ విశ్వా॑ దురి॒తా తరే॑మ
 సు॒తర్మా॑ణ॒మధి॒ నావꣳ॑ రుహే॒మోర్గ॑స్యాంగిర॒స్యూర్ణ॑మ్రదా॒ ఊర్జం॑ మే యచ్ఛ
 పా॒హి మా॒ మా మా॑ హిꣳసీ॒ర్విష్ణోః॒ శర్మా॑సి॒ శర్మ॒ యజ॑మానస్య॒ శర్మ॑
 మే యచ్ఛ॒ నక్ష॑త్రాణాం మాఽతీకా॒శాత్ పా॒హీంద్ర॑స్య॒ యోని॑రసి॒

5 మా మా॑ హిꣳసీః కృ॒ష్యై త్వా॑ సుస॒స్యాయై॑ సుపిప్ప॒లాభ్య॒స్త్వౌష॑ధీభ్యః
 సూప॒స్థా దే॒వో వన॒స్పతి॑రూ॒ర్ధ్వో మా॑ పా॒హ్యోదృచః॒ స్వాహా॑ య॒జ్ఞం మన॑సా॒
 స్వాహా॒ ద్యావా॑పృథి॒వీభ్యా॒గ్॒ స్వాహో॒రోరం॒తరి॑క్షా॒థ్స్వాహా॑ య॒జ్ఞం వాతా॒దా
 ర॑భే .. మా॒ యోని॑రసి త్రి॒ꣳ॒శచ్చ॑ .. 1. 2. 2..

6 దైవీం॒ ధియం॑ మనామహే సుమృడీ॒కామ॒భిష్ట॑యే వర్చో॒ధాం య॒జ్ఞవా॑హసꣳ
 సుపా॒రా నో॑ అస॒ద్వశే᳚ . యే దే॒వా మనో॑జాతా మనో॒యుజః॑ సు॒దక్షా॒ దక్ష॑పితార॒స్తే
 నః॑ పాంతు॒ తే నో॑ఽవంతు॒ తేభ్యో॒ నమ॒స్తేభ్యః॒ స్వాహాఽగ్నే॒ త్వꣳ సు జా॑గృహి
 వ॒యꣳ సు మం॑దిషీమహి గోపా॒య నః॑ స్వ॒స్తయే᳚ ప్ర॒బుధే॑ నః॒ పున॑ర్దదః .
 త్వమ॑గ్నే వ్రత॒పా అ॑సి దే॒వ ఆ మర్త్యే॒ష్వా . త్వం

7 య॒జ్ఞేష్వీడ్యః॑ .. విశ్వే॑ దే॒వా అ॒భి మా మాఽవ॑వృత్రన్ పూ॒షా స॒న్యా సోమో॒
 రాధ॑సా దే॒వః స॑వి॒తా వసో᳚ర్వసు॒దావా॒ రాస్వేయ॑థ్సో॒మాఽఽభూయో॑ భర॒ మా
 పృ॒ణన్పూ॒ర్త్యా వి రా॑ధి॒ మాఽహమాయు॑షా చం॒ద్రమ॑సి॒ మమ॒ భోగా॑య భవ॒
 వస్త్ర॑మసి॒ మమ॒ భోగా॑య భవో॒స్రాఽసి॒ మమ॒ భోగా॑య భవ॒ హయో॑ఽసి॒ మమ॒
 భోగా॑య భవ॒

8 ఛాగో॑ఽసి॒ మమ॒ భోగా॑య భవ మే॒షో॑ఽసి॒ మమ॒ భోగా॑య భవ వా॒యవే᳚
 త్వా॒ వరు॑ణాయ త్వా॒ నిరృ॑త్యై త్వా రు॒ద్రాయ॑ త్వా॒ దేవీ॑రాపో అపాం నపా॒ద్య
 ఊ॒ర్మిర్హ॑వి॒ష్య॑ ఇంద్రి॒యావా᳚న్మ॒దింత॑మ॒స్తం వో॒ మాఽవ॑క్రమిష॒మచ్ఛి॑న్నం॒
 తంతుం॑ పృథి॒వ్యా అను॑ గేషం భ॒ద్రాద॒భి శ్రేయః॒ ప్రేహి॒ బృహ॒స్పతిః॑ పుర
 ఏ॒తా తే॑ అ॒స్త్వథే॒మవ॑ స్య॒ వర॒ ఆ పృ॑థి॒వ్యా ఆ॒రే శత్రూ᳚న్ కృణుహి॒
 సర్వ॑వీర॒ ఏదమ॑గన్మ దేవ॒యజ॑నం పృథి॒వ్యా విశ్వే॑ దే॒వా యదజు॑షంత॒
 పూర్వ॑ ఋక్సా॒మాభ్యాం॒ యజు॑షా సం॒తరం॑తో రా॒యస్పోషే॑ణ॒ సమి॒షా మ॑దేమ ..

 ఆ త్వꣳ హయో॑ఽసి॒ మమ॒ భోగా॑య భవ స్య॒ పంచ॑విꣳశతిశ్చ .. 1. 2. 3..

9 ఇ॒యం తే॑ శుక్ర త॒నూరి॒దం వర్చ॒స్తయా॒ సం భ॑వ॒ భ్రాజం॑ గచ్ఛ॒
 జూర॑సి ధృ॒తా మన॑సా॒ జుష్టా॒ విష్ణ॑వే॒ తస్యా᳚స్తే స॒త్యస॑వసః ప్రస॒వే
 వా॒చో యం॒త్రమ॑శీయ॒ స్వాహా॑ శు॒క్రమ॑స్య॒మృత॑మసి వైశ్వదే॒వꣳ హ॒విః
 సూర్య॑స్య॒ చక్షు॒రాఽరు॑హమ॒గ్నేర॒క్ష్ణః క॒నీని॑కాం॒ యదేత॑శేభి॒రీయ॑సే॒
 భ్రాజ॑మానో విప॒శ్చితా॒ చిద॑సి మ॒నాఽసి॒ ధీర॑సి॒ దక్షి॑ణా

10 సి య॒జ్ఞియా॑ఽసి క్ష॒త్రియా॒ఽస్యది॑తిరస్యుభ॒యతః॑ శీర్ష్ణీ॒ సా నః॒
 సుప్రా॑చీ॒ సుప్ర॑తీచీ॒ సం భ॑వ మి॒త్రస్త్వా॑ ప॒ది బ॑ధ్నాతు పూ॒షాఽధ్వ॑నః
 పా॒త్వింద్రా॒యాధ్య॑క్షా॒యాను॑ త్వా మా॒తా మ॑న్యతా॒మను॑ పి॒తాఽను॒ భ్రాతా॒
 సగ॒ర్భ్యోఽను॒ సఖా॒ సయూ᳚థ్యః॒ సా దే॑వి దే॒వమచ్ఛే॒హీంద్రా॑య॒ సోమꣳ॑
 రు॒ద్రస్త్వాఽఽవ॑ర్తయతు మి॒త్రస్య॑ ప॒థా స్వ॒స్తి సోమ॑సఖా॒ పున॒రేహి॑ స॒హ
 ర॒య్యా .. దక్షి॑ణా॒ సోమ॑సఖా॒ పంచ॑ చ .. 1. 2. 4..

11 వస్వ్య॑సి రు॒ద్రాఽస్యది॑తిరస్యాది॒త్యాఽసి॑ శు॒క్రాఽసి॑ చం॒ద్రాఽసి॒
 బృహ॒స్పతి॑స్త్వా సు॒మ్నే ర॑ణ్వతు రు॒ద్రో వసు॑భి॒రా చి॑కేతు పృథి॒వ్యాస్త్వా॑
 మూ॒ర్ధన్నా జి॑ఘర్మి దేవ॒యజ॑న॒ ఇడా॑యాః ప॒దే ఘృ॒తవ॑తి॒ స్వాహా॒
 పరి॑లిఖిత॒ꣳ॒ రక్షః॒ పరి॑లిఖితా॒ అరా॑తయ ఇ॒దమ॒హꣳ రక్ష॑సో గ్రీ॒వా
 అపి॑ కృంతామి॒ యో᳚ఽస్మాన్ ద్వేష్టి॒ యం చ॑ వ॒యం ద్వి॒ష్మ ఇ॒దమ॑స్య గ్రీ॒వా

12 అపి॑ కృంతామ్య॒స్మే రాయ॒స్త్వే రాయ॒స్తోతే॒ రాయః॒ సం దే॑వి దే॒వ్యోర్వశ్యా॑ పశ్యస్వ॒
 త్వష్టీ॑మతీ తే సపేయ సు॒రేతా॒ రేతో॒ దధా॑నా వీ॒రం వి॑దేయ॒ తవ॑ సం॒దృశి॒
 మాఽహꣳ రా॒యస్పోషే॑ణ॒ వి యో॑షం .. అ॒స్య॒ గ్రీ॒వా ఏకా॒న్నత్రి॒ꣳ॒శచ్చ॑
 .. 1. 2. 5..

13 అ॒ꣳ॒శునా॑ తే అ॒ꣳ॒శుః పృ॑చ్యతాం॒ పరు॑షా॒ పరు॑ర్గం॒ధస్తే॒
 కామ॑మవతు॒ మదా॑య॒ రసో॒ అచ్యు॑తో॒ఽమాత్యో॑ఽసి శు॒క్రస్తే॒ గ్రహో॒ఽభి
 త్యం దే॒వꣳ స॑వి॒తార॑మూ॒ణ్యోః᳚ క॒విక్ర॑తు॒మర్చా॑మి స॒త్యస॑వసꣳ
 రత్న॒ధామ॒భి ప్రి॒యం మ॒తిమూ॒ర్ధ్వా యస్యా॒మతి॒ర్భా అది॑ద్యుత॒థ్సవీ॑మని॒
 హిర॑ణ్యపాణిరమిమీత సు॒క్రతుః॑ కృ॒పా సువః॑ . ప్ర॒జాభ్య॑స్త్వా ప్రా॒ణాయ॑ త్వా
 వ్యా॒నాయ॑ త్వా ప్ర॒జాస్త్వమను॒ ప్రాణి॑హి ప్ర॒జాస్త్వామను॒ ప్రాణం॑తు .. అను॑ స॒ప్త చ॑
 .. 1. 2. 6..

14 సోమం॑ తే క్రీణా॒మ్యూర్జ॑స్వంతం॒ పయ॑స్వంతం వీ॒ర్యా॑వంతమభిమాతి॒షాహꣳ॑
 శు॒క్రం తే॑ శు॒క్రేణ॑ క్రీణామి చం॒ద్రం చం॒ద్రేణా॒మృత॑మ॒మృతే॑న
 స॒మ్యత్తే॒ గోర॒స్మే చం॒ద్రాణి॒ తప॑సస్త॒నూర॑సి ప్ర॒జాప॑తే॒ర్వర్ణ॒స్తస్యా᳚స్తే
 సహస్రపో॒షం పుష్యం॑త్యాశ్చర॒మేణ॑ ప॒శునా᳚ క్రీణామ్య॒స్మే తే॒ బంధు॒ర్మయి॑
 తే॒ రాయః॑ శ్రయంతామ॒స్మే జ్యోతిః॑ సోమవిక్ర॒యిణి॒ తమో॑ మి॒త్రో న॒ ఏహి॒
 సుమి॑త్రధా॒ ఇంద్ర॑స్యో॒రు మా వి॑శ॒ దక్షి॑ణము॒శన్ను॒శంతగ్గ్॑ స్యో॒నః
 స్యో॒నగ్గ్ స్వాన॒ భ్రాజాంఘా॑రే॒ బంభా॑రే॒ హస్త॒ సుహ॑స్త॒ కృశా॑నవే॒తే వః॑
 సోమ॒క్రయ॑ణా॒స్తాన్ర॑క్షధ్వం॒ మా వో॑ దభన్ .. ఊ॒రుం ద్వావిꣳ॑శతిశ్చ .. 1. 2..

 7.. .

15 ఉదాయు॑షా స్వా॒యుషోదోష॑ధీనా॒ꣳ॒ రసే॒నోత్ప॒ర్జన్య॑స్య॒
 శుష్మే॒ణోద॑స్థామ॒మృతా॒ꣳ॒ అను॑ . ఉ॒ర్వం॑తరి॑క్ష॒మన్వి॒హ్యది॑త్యాః॒
 సదో॒ఽస్యది॑త్యాః॒ సద॒ ఆసీ॒దాస్త॑భ్నా॒ద్ద్యామృ॑ష॒భో అం॒తరి॑క్ష॒మమి॑మీత
 వరి॒మాణం॑ పృథి॒వ్యా ఆసీ॑ద॒ద్విశ్వా॒ భువ॑నాని స॒మ్రాడ్విశ్వేత్తాని॒ వరు॑ణస్య
 వ్ర॒తాని॒ వనే॑షు॒ వ్యం॑తరి॑క్షం తతాన॒ వాజ॒మర్వ॑థ్సు॒ పయో॑ అఘ్ని॒యాసు॑
 హృ॒థ్సు

16 క్రతుం॒ వరు॑ణో వి॒క్ష్వ॑గ్నిం ది॒వి సూర్య॑మదధా॒థ్సోమ॒మద్రా॒వుదు॒త్యం
 జా॒తవే॑దసం దే॒వం వ॑హంతి కే॒తవః॑ . దృ॒శే విశ్వా॑య॒ సూర్యం᳚ .. ఉస్రా॒వేతం॑
 ధూర్షాహావన॒శ్రూ అవీ॑రహణౌ బ్రహ్మ॒చోద॑నౌ॒ వరు॑ణస్య॒ స్కంభ॑నమసి॒
 వరు॑ణస్య స్కంభ॒సర్జ॑నమసి॒ ప్రత్య॑స్తో॒ వరు॑ణస్య॒ పాశః॑ .. హృ॒థ్సు
 పంచ॑త్రిꣳశచ్చ .. 1. 2. 8..

17 ప్రచ్య॑వస్వ భువస్పతే॒ విశ్వా᳚న్య॒భి ధామా॑ని॒ మా త్వా॑ పరిప॒రీ వి॑ద॒న్మా
 త్వా॑ పరిపం॒థినో॑ విద॒న్మా త్వా॒ వృకా॑ అఘా॒యవో॒ మా గం॑ధ॒ర్వో వి॒శ్వావ॑సు॒రా
 ద॑ఘచ్ఛ్యే॒నో భూ॒త్వా పరా॑ పత॒ యజ॑మానస్య నో గృ॒హే దే॒వైః సగ్గ్॑స్కృ॒తం
 యజ॑మానస్య స్వ॒స్త్యయ॑న్య॒స్యపి॒ పంథా॑మగస్మహి స్వస్తి॒గామ॑నే॒హసం॒ యేన॒
 విశ్వాః॒ పరి॒ ద్విషో॑ వృ॒ణక్తి॑ విం॒దతే॒ వసు॒ నమో॑ మి॒త్రస్య॒ వరు॑ణస్య॒
 చక్ష॑సే మ॒హో దే॒వాయ॒ తదృ॒తꣳ స॑పర్యత దూరే॒దృశే॑ దే॒వజా॑తాయ
 కే॒తవే॑ ది॒వస్పు॒త్రాయ॒ సూర్యా॑య శꣳసత॒ వరు॑ణస్య॒ స్కంభ॑నమసి॒
 వరు॑ణస్య స్కంభ॒సర్జ॑నమ॒స్యున్ము॑క్తో॒ వరు॑ణస్య॒ పాశః॑ .. మి॒త్రస్య॒
 త్రయో॑విꣳశతిశ్చ .. 1. 2. 9..

18 అ॒గ్నేరా॑తి॒థ్యమ॑సి॒ విష్ణ॑వే త్వా॒ సోమ॑స్యాఽఽతి॒థ్యమ॑సి॒ విష్ణ॑వే॒
 త్వాఽతి॑థేరాతి॒థ్యమ॑సి॒ విష్ణ॑వే త్వా॒ఽగ్నయే᳚ త్వా రాయస్పోష॒దావ్న్నే॒ విష్ణ॑వే
 త్వా శ్యే॒నాయ॑ త్వా సోమ॒భృతే॒ విష్ణ॑వే త్వా॒ యా తే॒ ధామా॑ని హ॒విషా॒ యజం॑తి॒
 తా తే॒ విశ్వా॑ పరి॒భూర॑స్తు య॒జ్ఞం గ॑య॒స్ఫానః॑ ప్ర॒తర॑ణః సు॒వీరోఽవీ॑రహా॒
 ప్ర చ॑రా సోమ॒ దుర్యా॒నది॑త్యాః॒ సదో॒ఽస్యది॑త్యాః॒ సద॒ ఆ

19 సీ॑ద॒ వరు॑ణోఽసి ధృ॒తవ్ర॑తో వారు॒ణమ॑సి శం॒యోర్దే॒వానాꣳ॑ స॒ఖ్యాన్మా
 దే॒వానా॑మ॒పస॑శ్ఛిథ్స్మ॒హ్యాప॑తయే త్వా గృహ్ణామి॒ పరి॑పతయే త్వా గృహ్ణామి॒
 తనూ॒నప్త్రే᳚ త్వా గృహ్ణామి శాక్వ॒రాయ॑ త్వా గృహ్ణామి॒ శక్మ॒న్నోజి॑ష్ఠాయ
 త్వా గృహ్ణా॒మ్యనా॑ధృష్టమస్యనాధృ॒ష్యం దే॒వానా॒మోజో॑ఽభిశస్తి॒పా
 అ॑నభిశస్తే॒ఽన్యమను॑ మే దీ॒క్షాం దీ॒క్షాప॑తిర్మన్యతా॒మను॒
 తప॒స్తప॑స్పతి॒రంజ॑సా స॒త్యముప॑ గేషꣳ సువి॒తే మా॑ధాః .. ఆ మైకం॑ చ ..

 1. 2. 10..

20 అ॒ꣳ॒శురꣳ॑శుస్తే దేవ సో॒మాఽఽప్యా॑యతా॒మింద్రా॑యైకధన॒విద॒ ఆ
 తుభ్య॒మింద్రః॑ ప్యాయతా॒మా త్వమింద్రా॑య ప్యాయ॒స్వాఽఽప్యా॑యయ॒ సఖీం᳚థ్స॒న్యా
 మే॒ధయా᳚ స్వ॒స్తి తే॑ దేవ సోమ సు॒త్యామ॑శీ॒యేష్టా॒ రాయః॒ ప్రేషే
 భగా॑య॒ర్తమృ॑తవా॒దిభ్యో॒ నమో॑ ది॒వే నమః॑ పృథి॒వ్యా అగ్నే᳚ వ్రతపతే॒
 త్వం వ్ర॒తానాం᳚ వ్ర॒తప॑తిరసి॒ యా మమ॑ త॒నూరే॒షా సా త్వయి॒

21 యా తవ॑ త॒నూరి॒యꣳ సా మయి॑ స॒హ నౌ᳚ వ్రతపతే వ్ర॒తినో᳚ర్వ్ర॒తాని॒ యా
 తే॑ అగ్నే॒ రుద్రి॑యా త॒నూస్తయా॑ నః పాహి॒ తస్యా᳚స్తే॒ స్వాహా॒ యా తే॑ అగ్నేఽయాశ॒యా
 ర॑జాశ॒యా హ॑రాశ॒యా త॒నూర్వర్షి॑ష్ఠా గహ్వరే॒ష్ఠోగ్రం వచో॒ అపా॑వధీం
 త్వే॒షం వచో॒ అపా॑వధీ॒గ్॒ స్వాహా᳚ .. త్వయి॑ చత్వారి॒ꣳ॒శచ్చ॑ .. 1. 2. 11..

22 వి॒త్తాయ॑నీ మేఽసి తి॒క్తాయ॑నీ మే॒ఽస్యవ॑తాన్మా నాథి॒తమవ॑తాన్మా వ్యథి॒తం
 వి॒దేర॒గ్నిర్నభో॒ నామాగ్నే॑ అంగిరో॒ యో᳚ఽస్యాం పృ॑థి॒వ్యామస్యాయు॑షా॒ నామ్నేహి॒
 యత్తేఽనా॑ధృష్టం॒ నామ॑ య॒జ్ఞియం॒ తేన॒ త్వాఽఽద॒ధేఽగ్నే॑ అంగిరో॒ యో
 ద్వి॒తీయ॑స్యాం తృ॒తీయ॑స్యాం పృథి॒వ్యామస్యాయు॑షా॒ నామ్నేహి॒ యత్తేఽనా॑ధృష్టం॒
 నామ॑

23 య॒జ్ఞియం॒ తేన॒ త్వాఽఽద॑ధే సి॒ꣳ॒హీర॑సి మహి॒షీర॑స్యు॒రు
 ప్ర॑థస్వో॒రు తే॑ య॒జ్ఞప॑తిః ప్రథతాం ధ్రు॒వాఽసి॑ దే॒వేభ్యః॑ శుంధస్వ
 దే॒వేభ్యః॑ శుంభస్వేంద్ర ఘో॒షస్త్వా॒ వసు॑భిః పు॒రస్తా᳚త్పాతు॒ మనో॑జవాస్త్వా
 పి॒తృభి॑ర్దక్షిణ॒తః పా॑తు॒ ప్రచే॑తాస్త్వా రు॒ద్రైః ప॒శ్వాత్పా॑తు వి॒శ్వక॑ర్మా
 త్వాఽఽది॒త్యైరు॑త్తర॒తః పా॑తు సి॒ꣳ॒హీర॑సి సపత్నసా॒హీ స్వాహా॑ సి॒ꣳ॒హీర॑సి
 సుప్రజా॒వనిః॒ స్వాహా॑ సి॒ꣳ॒హీ

24 ర॑సి రాయ॒స్పోష॒వనిః॒ స్వాహా॑ సి॒ꣳ॒హీర॑స్యాదిత్య॒వనిః॒ స్వాహా॑
 సి॒ꣳ॒హీర॒స్యా వ॑హ దే॒వాందే॑వయ॒తే యజ॑మానాయ॒ స్వాహా॑ భూ॒తేభ్య॑స్త్వా
 వి॒శ్వాయు॑రసి పృథి॒వీం దృꣳ॑హ ధ్రువ॒క్షిద॑స్యం॒తరి॑క్షం
 దృꣳహాచ్యుత॒క్షిద॑సి॒ దివం॑ దృꣳహా॒గ్నేర్భస్మా᳚స్య॒గ్నేః పురీ॑షమసి ..

 నామ॑ సుప్రజా॒వనిః॒ స్వాహా॑ సి॒ꣳ॒హీః పంచ॑త్రిꣳశచ్చ .. 1. 2. 12..

25 యుం॒జతే॒ మన॑ ఉ॒త యుం॑జతే॒ ధియో॒ విప్రా॒ విప్ర॑స్య బృహ॒తో వి॑ప॒శ్చితః॑
 . వి హోత్రా॑ దధే వయునా॒ విదేక॒ ఇన్మ॒హీ దే॒వస్య॑ సవి॒తుః పరి॑ష్టుతిః ..

 సు॒వాగ్దే॑వ॒ దుర్యా॒ꣳ॒ ఆ వ॑ద దేవ॒శ్రుతౌ॑ దే॒వేష్వా ఘో॑షేథా॒మా నో॑
 వీ॒రో జా॑యతాం కర్మ॒ణ్యో॑ యꣳ సర్వే॑ఽను॒జీవా॑మ॒ యో బ॑హూ॒నామస॑ద్వ॒శీ .
 ఇ॒దం విష్ణు॒ర్వి చ॑క్రమే త్రే॒ధా ని ద॑ధే ప॒దం . సమూ॑ఢమస్య

26 పాꣳసు॒ర ఇరా॑వతీ ధేను॒మతీ॒ హి భూ॒తꣳ సూ॑యవ॒సినీ॒ మన॑వే యశ॒స్యే᳚
 . వ్య॑స్కభ్నా॒ద్రోద॑సీ॒ విష్ణు॑రే॒తే దా॒ధార॑ పృథి॒వీమ॒భితో॑ మ॒యూఖైః᳚ ..

 ప్రాచీ॒ ప్రేత॑మధ్వ॒రం క॒ల్పయం॑తీ ఊ॒ర్ధ్వం య॒జ్ఞం న॑యతం॒ మా జీ᳚హ్వరత॒మత్ర॑
 రమేథాం॒ వర్ష్మ॑న్పృథి॒వ్యా ది॒వో వా॑ విష్ణవు॒త వా॑ పృథి॒వ్యా మ॒హో వా॑
 విష్ణవు॒త వా॒ఽన్తరి॑క్షా॒ద్ధస్తౌ॑ పృణస్వ బ॒హుభి॑ర్వస॒వ్యై॑రా ప్ర య॑చ్ఛ॒

27 దక్షి॑ణా॒దోత స॒వ్యాత్ . విష్ణో॒ర్నుకం॑ వీ॒ర్యా॑ణి॒ ప్ర వో॑చం॒ యః
 పార్థి॑వాని విమ॒మే రజాꣳ॑సి॒ యో అస్క॑భాయ॒దుత్త॑రꣳ స॒ధస్థం॑
 విచక్రమా॒ణస్త్రే॒ధోరు॑గా॒యో విష్ణో॑ ర॒రాట॑మసి॒ విష్ణోః᳚ పృ॒ష్ఠమ॑సి॒
 విష్ణోః॒ శ్ఞప్త్రే᳚ స్థో॒ విష్ణోః॒ స్యూర॑సి॒ విష్ణో᳚ర్ధ్రు॒వమ॑సి వైష్ణ॒వమ॑సి॒
 విష్ణ॑వే త్వా .. అ॒స్య॒ య॒చ్ఛైకా॒న్నచ॑త్వారి॒ꣳ॒శచ్చ॑ .. 1. 2. 13..

28 కృ॒ణు॒ష్వ పాజః॒ ప్రసి॑తిం॒ న పృ॒థ్వీం యా॒హి రాజే॒ వామ॑వా॒ꣳ॒ ఇభే॑న .
 తృ॒ష్వీమను॒ ప్రసి॑తిం ద్రూణా॒నోఽస్తా॑సి॒ విధ్య॑ర॒క్షస॒స్తపి॑ష్ఠైః .. తవ॑
 భ్ర॒మాస॑ ఆశు॒యా ప॑తం॒త్యను॑ స్పృశ ధృష॒తా శోశు॑చానః . తపూగ్॑ష్యగ్నే
 జు॒హ్వా॑ పతం॒గానసం॑దితో॒ వి సృ॑జ॒ విష్వ॑గు॒ల్కాః .. ప్రతి॒ స్పశో॒ వి సృ॑జ॒
 తూర్ణి॑తమో॒ భవా॑ పా॒యుర్వి॒శో అ॒స్యా అద॑బ్ధః . యో నో॑ దూ॒రే అ॒ఘశꣳ॑సో॒

29 యో అంత్యగ్నే॒ మాకి॑ష్టే॒ వ్యథి॒రా ద॑ధర్షీత్ . ఉద॑గ్నే తిష్ఠ॒ ప్రత్యాఽఽ
 త॑నుష్వ॒ న్య॑మిత్రాꣳ॑ ఓషతాత్తిగ్మహేతే . యో నో॒ అరా॑తిꣳ సమిధాన
 చ॒క్రే నీ॒చా తం ధ॑క్ష్యత॒ సం న శుష్కం᳚ .. ఊ॒ర్ధ్వో భ॑వ॒ ప్రతి॑
 వి॒ధ్యాధ్య॒స్మదా॒విష్కృ॑ణుష్వ॒ దైవ్యా᳚న్యగ్నే . అవ॑ స్థి॒రా త॑నుహి యాతు॒జూనాం᳚
 జా॒మిమజా॑మిం॒ ప్ర మృ॑ణీహి॒ శత్రూన్॑ .. స తే॑

30 జానాతి సుమ॒తిం య॑విష్ఠ॒ య ఈవ॑తే॒ బ్రహ్మ॑ణే గా॒తుమైర॑త్ . విశ్వా᳚న్యస్మై
 సు॒దినా॑ని రా॒యో ద్యు॒మ్నాన్య॒ఱ్యో విదురో॑ అ॒భి ద్యౌ᳚త్ .. సేద॑గ్నే అస్తు సు॒భగః॑
 సు॒దాను॒ర్యస్త్వా॒ నిత్యే॑న హ॒విషా॒ య ఉ॒క్థైః . పిప్రీ॑షతి॒ స్వ ఆయు॑షి దురో॒ణే
 విశ్వేద॑స్మై సు॒దినా॒ సాఽస॑ది॒ష్టిః .. అర్చా॑మి తే సుమ॒తిం ఘోష్య॒ర్వాఖ్సం తే॑
 వా॒వాతా॑ జరతామి॒

31 యంగీః . స్వశ్వా᳚స్త్వా సు॒రథా॑ మర్జయేమా॒స్మే క్ష॒త్రాణి॑ ధారయే॒రను॒ ద్యూన్ ..

 ఇ॒హ త్వా॒ భూర్యా చ॑రే॒దుప॒ త్మందోషా॑వస్తర్దీది॒వాꣳస॒మను॒ ద్యూన్ . కీడం॑తస్త్వా
 సు॒మన॑సః సపేమా॒భి ద్యు॒మ్నా త॑స్థి॒వాꣳసో॒ జనా॑నాం .. యస్త్వా॒ స్వశ్వః॑
 సుహిర॒ణ్యో అ॑గ్న ఉప॒యాతి॒ వసు॑మతా॒ రథే॑న . తస్య॑ త్రా॒తా భ॑వసి॒ తస్య॒
 సఖా॒ యస్త॑ ఆతి॒థ్యమా॑ను॒షగ్జుజో॑షత్ .. మ॒హో రు॑జామి

32 బం॒ధుతా॒ వచో॑భి॒స్తన్మా॑ పి॒తుర్గోత॑మా॒దన్వి॑యాయ .. త్వం నో॑ అ॒స్య
 వచ॑సశ్చికిద్ధి॒ హోత॑ర్యవిష్ఠ సుక్రతో॒ దమూ॑నాః .. అస్వ॑ప్నజస్త॒రణ॑యః
 సు॒శేవా॒ అతం॑ద్రాసోఽవృ॒కా అశ్ర॑మిష్ఠాః . తే పా॒యవః॑ స॒ధ్రియం॑చో
 ని॒షద్యాఽగ్నే॒ తవ॑ నః పాంత్వమూర .. యే పా॒యవో॑ మామతే॒యం తే॑ అగ్నే॒ పశ్యం॑తో
 అం॒ధం దు॑రి॒తాదర॑క్షన్ . ర॒రక్ష॒ తాంథ్సు॒కృతో॑ వి॒శ్వవే॑దా॒ దిఫ్సం॑త॒
 ఇద్రి॒పవో॒ నా హ॑

33 దేభుః .. త్వయా॑ వ॒యꣳ స॑ధ॒న్య॑స్త్వోతా॒స్తవ॒ ప్రణీ᳚త్యశ్యామ॒ వాజాన్॑
 . ఉ॒భా శꣳసా॑ సూదయ సత్యతాతేఽనుష్ఠు॒యా కృ॑ణుహ్యహ్రయాణ .. అ॒యా తే॑ అగ్నే
 స॒మిధా॑ విధేమ॒ ప్రతి॒ స్తోమꣳ॑ శ॒స్యమా॑నం గృభాయ . దహా॒శసో॑ ర॒క్షసః॑
 పా॒హ్య॑స్మాంద్రు॒హో ని॒దో మి॑త్రమహో అవ॒ద్యాత్ .. ర॒క్షో॒హణం॑ వా॒జిన॒మాఽఽజి॑ఘర్మి
 మి॒త్రం ప్రథి॑ష్ఠ॒ముప॑ యామి॒ శర్మ॑ . శిశా॑నో అ॒గ్నిః క్రతు॑భిః॒ సమి॑ద్ధః॒
 స నో॒ దివా॒

34 స రి॒షః పా॑తు॒ నక్తం᳚ .. వి జ్యోతి॑షా బృహ॒తా భా᳚త్య॒గ్నిరా॒విర్విశ్వా॑ని
 కృణుతే మహి॒త్వా . ప్రాదే॑వీర్మా॒యాః స॑హతే దు॒రేవాః॒ శిశీ॑తే॒ శృంగే॒
 రక్ష॑సే వి॒నిక్షే᳚ .. ఉ॒త స్వా॒నాసో॑ ది॒విషం॑త్వ॒గ్నేస్తి॒గ్మాయు॑ధా॒ రక్ష॑సే॒
 హంత॒వా ఉ॑ . మదే॑ చిదస్య॒ ప్రరు॑జంతి॒ భామా॒ న వ॑రంతే పరి॒బాధో॒ అదే॑వీః
 .. అ॒ఘశꣳ॑సః॒ స తే॑ జరతాꣳ రుజామి హ॒ దివైక॑చత్వారిꣳ శచ్చ ..

 1. 2. 14..

 ఆప॑ ఉందం॒త్వాకూ᳚త్యై॒ దైవీ॑మి॒యం తే॒ వస్వ్య॑స్య॒ꣳ॒శునా॑ తే॒ సోమం॑త॒
ఉదాయు॑షా॒ ప్ర చ్య॑వస్వా॒గ్నేరా॑తి॒థ్యమ॒ꣳ॒శురꣳ॑ శుర్వి॒త్తాయ॑నీ మేసి
యుం॒జతే॑ కృణు॒ష్వ పాజ॒శ్చతు॑ర్దశ ..

 ఆపో॒ వస్వ్య॑సి॒ యా తవే॒యంగీశ్చతు॑స్త్రిꣳశత్ ..

 ఆప॑ ఉందం॒త్వదే॑వీః ..

ప్రథమకాండే తృతీయః ప్రశ్నః 3

1 దే॒వస్య॑ త్వా సవి॒తుః ప్ర॑స॒వే᳚ఽశ్వినో᳚ర్బా॒హుభ్యాం᳚ పూ॒ష్ణో
   హస్తా᳚భ్యా॒మాద॒దేఽభ్రి॑రసి॒ నారి॑రసి॒ పరి॑లిఖిత॒ꣳ॒ రక్షః॒
   పరి॑లిఖితా॒ అరా॑తయ ఇ॒దమ॒హꣳ రక్ష॑సో గ్రీ॒వా అపి॑ కృంతామి॒ యో᳚ఽస్మాన్
   ద్వేష్టి॒ యం చ॑ వ॒యం ద్వి॒ష్మ ఇ॒దమ॑స్య గ్రీ॒వా అపి॑ కృంతామి ది॒వే
   త్వా॒ఽన్తరి॑క్షాయ త్వా పృథి॒వ్యై త్వా॒ శుంధ॑తాం లో॒కః పి॑తృ॒షద॑నో॒
   యవో॑ఽసి య॒వయా॒స్మద్ద్వేషో॑

2 య॒వయారా॑తీః పితృ॒ణాꣳ సద॑నమ॒స్యుద్దివగ్గ్॑ స్తభా॒నాఽన్తరి॑క్షం పృణ
 పృథి॒వీం దృꣳ॑హ ద్యుతా॒నస్త్వా॑ మారు॒తో మి॑నోతు మి॒త్రావరు॑ణయోర్ధ్రు॒వేణ॒
 ధర్మ॑ణా బ్రహ్మ॒వనిం॑ త్వా క్షత్ర॒వనిꣳ॑ సుప్రజా॒వనిꣳ॑ రాయస్పోష॒వనిం॒
 పర్యూ॑హామి॒ బ్రహ్మ॑ దృꣳహ క్ష॒త్రం దృꣳ॑హ ప్ర॒జాం దృꣳ॑హ
 రా॒యస్పోషం॑ దృꣳహ ఘృ॒తేన॑ ద్యావాపృథివీ॒ ఆ పృ॑ణేథా॒మింద్ర॑స్య॒
 సదో॑ఽసి విశ్వజ॒నస్య॑ ఛా॒యా పరి॑ త్వా గిర్వణో॒ గిర॑ ఇ॒మా భ॑వంతు
 వి॒శ్వతో॑ వృ॒ద్ధాయు॒మను॒ వృద్ధ॑యో॒ జుష్టా॑ భవంతు॒ జుష్ట॑య॒ ఇంద్ర॑స్య॒
 స్యూర॒సీంద్ర॑స్య ధ్రు॒వమ॑స్యైం॒ద్రమ॒సీంద్రా॑య త్వా .. ద్వేష॑ ఇ॒మా అ॒ష్టాద॑శ
 చ .. 1. 3. 1..

3 ర॒క్షో॒హణో॑ వలగ॒హనో॑ వైష్ణ॒వాన్ఖ॑నామీ॒దమ॒హం తం వ॑ల॒గముద్వ॑పామి॒
 యం నః॑ సమా॒నో యమస॑మానో నిచ॒ఖానే॒దమే॑న॒మధ॑రం కరోమి॒ యో నః॑ సమా॒నో
 యోఽస॑మానోఽరాతీ॒యతి॑ గాయ॒త్రేణ॒ ఛంద॒సాఽవ॑బాఢో వల॒గః కిమత్ర॑ భ॒ద్రం
 తన్నౌ॑ స॒హ వి॒రాడ॑సి సపత్న॒హా స॒మ్రాడ॑సి భ్రాతృవ్య॒హా స్వ॒రాడ॑స్యభిమాతి॒హా
 వి॑శ్వా॒రాడ॑సి॒ విశ్వా॑సాం నా॒ష్ట్రాణాꣳ॑ హం॒తా

4 ర॑క్షో॒హణో॑ వలగ॒హనః॒ ప్రోక్షా॑మి వైష్ణ॒వాన్ ర॑క్షో॒హణో॑ వలగ॒హనోఽవ॑
 నయామి వైష్ణ॒వాన్, యవో॑ఽసి య॒వయా॒స్మద్ద్వేషో॑ య॒వయారా॑తీ రక్షో॒హణో॑
 వలగ॒హనోఽవ॑ స్తృణామి వైష్ణ॒వాన్ ర॑క్షో॒హణో॑ వలగ॒హనో॒ఽభి జు॑హోమి
 వైష్ణ॒వాన్ ర॑క్షో॒హణౌ॑ వలగ॒హనా॒వుప॑ దధామి వైష్ణ॒వీ ర॑క్షో॒హణౌ॑
 వలగ॒హనౌ॒ పర్యూ॑హామి వైష్ణ॒వీ ర॑క్షో॒హణౌ॑ వలగ॒హనౌ॒ పరి॑ స్తృణామి
 వైష్ణ॒వీ ర॑క్షో॒హణౌ॑ వలగ॒హనౌ॑ వైష్ణ॒వీ బృ॒హన్న॑సి బృ॒హద్గ్రా॑వా
 బృహ॒తీమింద్రా॑య॒ వాచం॑ వద .. హం॒తేంద్రా॑య॒ ద్వే చ॑ .. 1. 3. 2..

5 వి॒భూర॑సి ప్ర॒వాహ॑ణో॒ వహ్ని॑రసి హవ్య॒వాహ॑నః శ్వా॒త్రో॑ఽసి॒
 ప్రచే॑తాస్తు॒థో॑ఽసి వి॒శ్వవే॑దా ఉ॒శిగ॑సి క॒విరంఘా॑రిరసి॒
 బంభా॑రిరవ॒స్యుర॑సి॒ దువ॑స్వాంఛుం॒ధ్యూర॑సి మార్జా॒లీయః॑ స॒మ్రాడ॑సి
 కృ॒శానుః॑ పరి॒షద్యో॑ఽసి॒ పవ॑మానః ప్ర॒తక్వా॑ఽసి॒ నభ॑స్వా॒నసం॑మృష్టోఽసి
 హవ్య॒సూద॑ ఋ॒తధా॑మాఽసి॒ సువ॑ర్జ్యోతి॒ర్బ్రహ్మ॑జ్యోతిరసి॒
 సువ॑ర్ధామా॒ఽజో᳚ఽస్యేక॑పా॒దహి॑రసి బు॒ధ్నియో॒ రౌద్రే॒ణానీ॑కేన పా॒హి మా᳚ఽగ్నే
 పిపృ॒హి మా॒ మా మా॑ హిꣳసీః .. అనీ॑కేనా॒ష్టౌ చ॑ .. 1. 3. 3..

6 త్వꣳ సో॑మ తనూ॒కృద్భ్యో॒ ద్వేషో᳚భ్యో॒ఽన్యకృ॑తేభ్య ఉ॒రు యం॒తాసి॒
 వరూ॑థ॒గ్గ్॒ స్వాహా॑ జుషా॒ణో అ॒ప్తురాజ్య॑స్య వేతు॒ స్వాహా॒ఽయం నో॑ అ॒గ్నిర్వరి॑వః
 కృణోత్వ॒యం మృధః॑ పు॒ర ఏ॑తు ప్రభిం॒దన్న్ . అ॒యꣳ శత్రూం᳚జయతు॒
 జర్హృ॑షాణో॒ఽయం వాజం॑ జయతు॒ వాజ॑సాతౌ .. ఉ॒రు వి॑ష్ణో॒ వి క్ర॑మస్వో॒రు
 క్షయా॑య నః కృధి . ఘృ॒తం ఘృ॑తయోనే పిబ॒ ప్రప్ర॑ య॒జ్ఞప॑తిం తిర ..

 సోమో॑ జిగాతి గాతు॒విద్

7 దే॒వానా॑మేతి నిష్కృ॒తమృ॒తస్య॒ యోని॑మా॒సద॒మది॑త్యాః॒ సదో॒ఽస్యది॑త్యాః॒
 సద॒ ఆ సీ॑దై॒ష వో॑ దేవ సవితః॒ సోమ॒స్తꣳ ర॑క్షధ్వం॒ మా వో॑ దభదే॒తత్
 త్వꣳ సో॑మ దే॒వో దే॒వానుపా॑గా ఇ॒దమ॒హం మ॑ను॒ష్యో॑ మను॒ష్యాం᳚థ్స॒హ
 ప్ర॒జయా॑ స॒హ రా॒యస్పోషే॑ణ॒ నమో॑ దే॒వేభ్యః॑ స్వ॒ధా పి॒తృభ్య॑ ఇ॒దమ॒హం
 నిర్వరు॑ణస్య॒ పాశా॒త్ సువ॑ర॒భి

8 వి ఖ్యే॑షం వైశ్వాన॒రం జ్యోతి॒రగ్నే᳚ వ్రతపతే॒ త్వం వ్ర॒తానాం᳚ వ్ర॒తప॑తిరసి॒
 యా మమ॑ త॒నూస్త్వయ్యభూ॑ది॒యꣳ సా మయి॒ యా తవ॑ త॒నూర్మయ్యభూ॑దే॒షా సా త్వయి॑
 యథాయ॒థం నౌ᳚ వ్రతపతే వ్ర॒తినో᳚ర్వ్ర॒తాని॑ .. గా॒తు॒విద॒భ్యేక॑త్రిꣳశచ్చ
 .. 1. 3. 4..

9 అత్య॒న్యానగాం॒ నాన్యానుపా॑గామ॒ర్వాక్త్వా॒ పరై॑రవిదం ప॒రోఽవ॑రై॒స్తం త్వా॑
 జుషే వైష్ణ॒వం దే॑వయ॒జ్యాయై॑ దే॒వస్త్వా॑ సవి॒తా మధ్వా॑ఽన॒క్త్వోష॑ధే॒
 త్రాయ॑స్వైన॒గ్గ్॒ స్వధి॑తే॒ మైనꣳ॑ హిꣳసీ॒ర్దివ॒మగ్రే॑ణ॒ మా
 లే॑ఖీరం॒తరి॑క్షం॒ మధ్యే॑న॒ మా హిꣳ॑సీః పృథి॒వ్యా సం భ॑వ॒ వన॑స్పతే
 శ॒తవ॑ల్శో॒ వి రో॑హ స॒హస్ర॑వల్శా॒ వి వ॒యꣳ రు॑హేమ॒ యం త్వా॒ఽయగ్గ్
 స్వధి॑తి॒స్తేతి॑జానః ప్రణి॒నాయ॑ మహ॒తే సౌభ॑గా॒యాఽచ్ఛి॑న్నో॒ రాయః॑ సు॒వీరః॑
 .. యం దశ॑ చ .. 1. 3. 5..

10 పృ॒థి॒వ్యై త్వా॒ఽన్తరి॑క్షాయ త్వా ది॒వే త్వా॒ శుంధ॑తాం లో॒కః
 పి॑తృ॒షద॑నో॒ యవో॑ఽసి య॒వయా॒స్మద్ ద్వేషో॑ య॒వయారా॑తీః పితృ॒ణాꣳ
 సద॑నమసి స్వావే॒శో᳚ఽస్యగ్రే॒గా నే॑తృ॒ణాం వన॒స్పతి॒రధి॑ త్వా స్థాస్యతి॒ తస్య॑
 విత్తాద్దే॒వస్త్వా॑ సవి॒తా మధ్వా॑ఽనక్తు సుపిప్ప॒లాభ్య॒స్త్వౌష॑ధీభ్య॒ ఉద్దివగ్గ్॑
 స్తభా॒నాంతరి॑క్షం పృణ పృథి॒వీముప॑రేణ దృꣳహ॒ తే తే॒ ధామా᳚న్యుశ్మసీ

11 గ॒మధ్యే॒ గావో॒ యత్ర॒ భూరి॑శృంగా అ॒యాసః॑ . అత్రాహ॒ తదు॑రుగా॒యస్య॒
 విష్ణోః᳚ పర॒మం ప॒దమవ॑ భాతి॒ భూరేః᳚ .. విష్ణోః॒ కర్మా॑ణి పశ్యత॒ యతో᳚
 వ్ర॒తాని॑ పస్ప॒శే . ఇంద్ర॑స్య॒ యుజ్యః॒ సఖా᳚ .. తద్విష్ణోః᳚ పర॒మం ప॒దꣳ
 సదా॑ పశ్యంతి సూ॒రయః॑ . ది॒వీవ॒ చక్షు॒రాత॑తం .. బ్ర॒హ్మ॒వనిం॑ త్వా
 క్షత్త్ర॒వనిꣳ॑ సుప్రజా॒వనిꣳ॑ రాయస్పోష॒వనిం॒ పర్యూ॑హామి॒ బ్రహ్మ॑
 దృꣳహ క్ష॒త్త్రం దృꣳ॑హ ప్ర॒జాం దృꣳ॑హ రా॒యస్పోషం॑ దృꣳహ
 పరి॒వీర॑సి॒ పరి॑ త్వా॒ దైవీ॒ర్విశో᳚ వ్యయంతాం॒ పరీ॒మꣳ రా॒యస్పోషో॒
 యజ॑మానం మను॒ష్యా॑ అం॒తరి॑క్షస్య త్వా॒ సానా॒వవ॑ గూహామి .. ఉ॒శ్మ॒సీ॒
 పోష॒మేకా॒న్నవిꣳ॑శ॒తిశ్చ॑ .. 1. 3. 6..

12 ఇ॒షే త్వో॑ప॒వీర॒స్యుపో॑ దే॒వాందైవీ॒ర్విశః॒ ప్రాగు॒ర్వహ్నీ॑రు॒శిజో॒ బృహ॑స్పతే
 ధా॒రయా॒ వసూ॑ని హ॒వ్యా తే᳚ స్వదంతాం॒ దేవ॑ త్వష్ట॒ర్వసు॑ రణ్వ॒ రేవ॑తీ॒
 రమ॑ధ్వమ॒గ్నేర్జ॒నిత్ర॑మసి॒ వృష॑ణౌ స్థ ఉ॒ర్వశ్య॑స్యా॒యుర॑సి పురూ॒రవా॑
 ఘృ॒తేనా॒క్తే వృష॑ణం దధాథాం గాయ॒త్రం ఛందోఽను॒ ప్ర జా॑యస్వ॒ త్రైష్టు॑భం॒
 జాగ॑తం॒ ఛందోఽను॒ ప్రజా॑యస్వ॒ భవ॑తం

13 నః॒ సమ॑నసౌ॒ సమో॑కసావరే॒పసౌ᳚ . మా య॒జ్ఞꣳ హిꣳ॑సిష్టం॒ మా
 య॒జ్ఞప॑తిం జాతవేదసౌ శి॒వౌ భ॑వతమ॒ద్య నః॑ .. అ॒గ్నావ॒గ్నిశ్చ॑రతి॒
 ప్రవి॑ష్ట॒ ఋషీ॑ణాం పు॒త్త్రో అ॑ధిరా॒జ ఏ॒షః . స్వా॒హా॒కృత్య॒ బ్రహ్మ॑ణా తే
 జుహోమి॒ మా దే॒వానాం᳚ మిథు॒యాక॑ర్భాగ॒ధేయం᳚ .. భవ॑త॒మేక॑త్రిꣳశచ్చ ..

 1. 3. 7..

14 ఆ ద॑ద ఋ॒తస్య॑ త్వా దేవహవిః॒ పాశే॒నాఽఽర॑భే॒ ధర్షా॒
 మాను॑షాన॒ద్భ్యస్త్వౌష॑ధీభ్యః॒ ప్రోక్షా᳚మ్య॒పాం పే॒రుర॑సి స్వా॒త్తం చి॒త్
 సదే॑వꣳ హ॒వ్యమాపో॑ దేవీః॒ స్వద॑తైన॒ꣳ॒ సం తే᳚ ప్రా॒ణో వా॒యునా॑
 గచ్ఛతా॒ꣳ॒ సం యజ॑త్రై॒రంగా॑ని॒ సం య॒జ్ఞప॑తిరా॒శిషా॑ ఘృ॒తేనా॒క్తౌ
 ప॒శుం త్రా॑యేథా॒ꣳ॒ రేవ॑తీర్య॒జ్ఞప॑తిం ప్రియ॒ధాఽఽ వి॑శ॒తోరో॑ అంతరిక్ష
 స॒జూర్దే॒వేన॒

15 వాతే॑నా॒ఽస్య హ॒విష॒స్త్మనా॑ యజ॒ సమ॑స్య త॒నువా॑ భవ॒ వర్షీ॑యో॒
 వర్షీ॑యసి య॒జ్ఞే య॒జ్ఞప॑తిం ధాః పృథి॒వ్యాః సం॒పృచః॑ పాహి॒
 నమ॑స్త ఆతానాఽన॒ర్వా ప్రేహి॑ ఘృ॒తస్య॑ కు॒ల్యామను॑ స॒హ ప్ర॒జయా॑ స॒హ
 రా॒యస్పోషే॒ణాఽఽపో॑ దేవీః శుద్ధాయువః శు॒ద్ధా యూ॒యం దే॒వాꣳ ఊ᳚డ్ఢ్వꣳ శు॒ద్ధా
 వ॒యం పరి॑విష్టాః పరివే॒ష్టారో॑ వో భూయాస్మ .. దే॒వేన॒ చతు॑శ్చత్వారిꣳశచ్చ
 .. 1. 3. 8..

16 వాక్త॒ ఆ ప్యా॑యతాం ప్రా॒ణస్త॒ ఆ ప్యా॑యతాం॒ చక్షు॑స్త॒ ఆ ప్యాయతా॒గ్॒ శ్రోత్రం॑
 త॒ ఆ ప్యా॑యతాం॒ యా తే᳚ ప్రా॒ణాంఛుగ్జ॒గామ॒ యా చక్షు॒ర్యా శ్రోత్రం॒ యత్ తే᳚
 క్రూ॒రం యదాస్థి॑తం॒ తత్ త॒ ఆ ప్యా॑యతాం॒ తత్ త॑ ఏ॒తేన॑ శుంధతాం॒ నాభి॑స్త॒
 ఆ ప్యా॑యతాం పా॒యుస్త॒ ఆ ప్యా॑యతాꣳ శు॒ద్ధాశ్చ॒రిత్రాః॒ శమ॒ద్భ్యః

17 శమోష॑ధీభ్యః॒ శం పృ॑థి॒వ్యై శమహో᳚భ్యా॒మోష॑ధే॒ త్రాయ॑స్వైన॒గ్గ్॒
 స్వధి॑తే॒ మైనꣳ॑ హిꣳసీ॒ రక్ష॑సాం భా॒గో॑ఽసీ॒దమ॒హꣳ రక్షో॑ఽధ॒మం
 తమో॑ నయామి॒ యో᳚ఽస్మాన్ ద్వేష్టి॒ యం చ॑ వ॒యం ద్వి॒ష్మ ఇ॒దమే॑నమధ॒మం తమో॑
 నయామీ॒షే త్వా॑ ఘృ॒తేన॑ ద్యావాపృథివీ॒ ప్రోర్ణ్వా॑థా॒మచ్ఛి॑న్నో॒ రాయః॑ సు॒వీర॑
 ఉ॒ర్వం॑తరి॑క్ష॒మన్వి॑హి॒ వాయో॒ వీహి॑ స్తో॒కానా॒గ్॒ స్వాహో॒ర్ధ్వన॑భసం మారు॒తం
 గ॑చ్ఛతం .. అ॒ద్భ్యో వీహి॒ పంచ॑ చ .. 1. 3. 9..

18 సం తే॒ మన॑సా॒ మనః॒ సం ప్రా॒ణేన॑ ప్రా॒ణో జుష్టం॑ దే॒వేభ్యో॑ హ॒వ్యం
 ఘృ॒తవ॒త్ స్వాహైం॒ద్రః ప్రా॒ణో అంగే॑అంగే॒ ని దే᳚ధ్యదైం॒ద్రో॑ఽపా॒నో అంగే॑అంగే॒
 వి బో॑భువ॒ద్దేవ॑ త్వష్ట॒ర్భూరి॑ తే॒ సꣳస॑మేతు॒ విషు॑రూపా॒ యత్ సల॑క్ష్మాణో॒
 భవ॑థ దేవ॒త్రా యంత॒మవ॑సే॒ సఖా॒యోఽను॑ త్వా మా॒తా పి॒తరో॑ మదంతు॒
 శ్రీర॑స్య॒గ్నిస్త్వా᳚ శ్రీణా॒త్వాపః॒ సమ॑రిణ॒న్వాత॑స్య

19 త్వా॒ ధ్రజ్యై॑ పూ॒ష్ణో ర2ꣳహ్యా॑ అ॒పామోష॑ధీనా॒ꣳ॒ రోహి॑ష్యై ఘృ॒తం
 ఘృ॑తపావానః పిబత॒ వసాం᳚ వసాపావానః పిబతాం॒తరి॑క్షస్య హ॒విర॑సి॒ స్వాహా᳚
 త్వా॒ఽన్తరి॑క్షాయ॒ దిశః॑ ప్ర॒దిశ॑ ఆ॒దిశో॑ వి॒దిశ॑ ఉ॒ద్దిశః॒ స్వాహా॑
 ది॒గ్భ్యో నమో॑ ది॒గ్భ్యః .. వాత॑స్యా॒ష్టావిꣳ॑శతిశ్చ .. 1. 3. 10..

20 స॒ము॒ద్రం గ॑చ్ఛ॒ స్వాహా॒ఽన్తరి॑క్షం గచ్ఛ॒ స్వాహా॑ దే॒వꣳ స॑వి॒తారం॑
 గచ్ఛ॒ స్వాహా॑ఽహోరా॒త్రే గ॑చ్ఛ॒ స్వాహా॑ మి॒త్రావరు॑ణౌ గచ్ఛ॒ స్వాహా॒
 సోమం॑ గచ్ఛ॒ స్వాహా॑ య॒జ్ఞం గ॑చ్ఛ॒ స్వాహా॒ ఛందాꣳ॑సి గచ్ఛ॒ స్వాహా॒
 ద్యావా॑పృథి॒వీ గ॑చ్ఛ॒ స్వాహా॒ నభో॑ ది॒వ్యం గ॑చ్ఛ॒ స్వాహా॒ఽగ్నిం వై᳚శ్వాన॒రం
 గ॑చ్ఛ॒ స్వాహా॒ఽద్భ్యస్త్వౌష॑ధీభ్యో॒ మనో॑ మే॒ హార్ది॑ యచ్ఛ త॒నూం త్వచం॑
 పు॒త్త్రం నప్తా॑రమశీయ॒ శుగ॑సి॒ తమ॒భి శో॑చ॒ యో᳚ఽస్మాన్ ద్వేష్టి॒ యం చ॑
 వ॒యం ద్వి॒ష్మో ధామ్నో॑ధామ్నో రాజన్ని॒తో వ॑రుణ నో ముంచ॒ యదాపో॒ అఘ్ని॑యా॒
 వరు॒ణేతి॒ శపా॑మహే॒ తతో॑ వరుణ నో ముంచ .. అ॒సి॒ షడ్విꣳ॑శతిశ్చ .. 1. 3. 11..

21 హ॒విష్మ॑తీరి॒మా ఆపో॑ హ॒విష్మా᳚న్ దే॒వో అ॑ధ్వ॒రో హ॒విష్మా॒ꣳ॒ ఆ
 వి॑వాసతి హ॒విష్మాꣳ॑ అస్తు॒ సూర్యః॑ .. అ॒గ్నేర్వోఽప॑న్నగృహస్య॒ సద॑సి
 సాదయామి సు॒మ్నాయ॑ సుమ్నినీః సు॒మ్నే మా॑ ధత్తేంద్రాగ్ని॒యోర్భా॑గ॒ధేయీః᳚ స్థ
 మి॒త్రావరు॑ణయోర్భాగ॒ధేయీః᳚ స్థ॒ విశ్వే॑షాం దే॒వానాం᳚ భాగ॒ధేయీః᳚ స్థ య॒జ్ఞే
 జా॑గృత .. హ॒విష్మ॑తీ॒శ్చతు॑స్త్రిꣳశత్ .. 1. 3. 12..

22 హృ॒దే త్వా॒ మన॑సే త్వా ది॒వే త్వా॒ సూర్యా॑య త్వో॒ర్ధ్వమి॒మమ॑ధ్వ॒రం కృ॑ధి
 ది॒వి దే॒వేషు॒ హోత్రా॑ యచ్ఛ॒ సోమ॑ రాజ॒న్నేహ్యవ॑ రోహ॒ మా భేర్మా సం వి॑క్థా॒ మా
 త్వా॑ హిꣳసిషం ప్ర॒జాస్త్వము॒పావ॑రోహ ప్ర॒జాస్త్వాము॒పావ॑రోహంతు శృ॒ణోత్వ॒గ్నిః
 స॒మిధా॒ హవం॑ మే శృ॒ణ్వంత్వాపో॑ ధి॒షణా᳚శ్చ దే॒వీః . శృ॒ణోత॑ గ్రావాణో
 వి॒దుషో॒ ను

23 య॒జ్ఞꣳ శృ॒ణోతు॑ దే॒వః స॑వి॒తా హవం॑ మే . దేవీ॑రాపో అపాం నపా॒ద్య
 ఊ॒ర్మిర్హ॑వి॒ష్య॑ ఇంద్రి॒యావా᳚న్మ॒దింత॑మ॒స్తం దే॒వేభ్యో॑ దేవ॒త్రా ధ॑త్త
 శు॒క్రꣳ శు॑క్ర॒పేభ్యో॒ యేషాం᳚ భా॒గః స్థ స్వాహా॒ కార్షి॑ర॒స్యపా॒పాం
 మృ॒ధ్రꣳ స॑ము॒ద్రస్య॒ వోక్షి॑త్యా॒ ఉన్న॑యే . యమ॑గ్నే పృ॒థ్సు మర్త్య॒మావో॒
 వాజే॑షు॒ యం జు॒నాః . స యంతా॒ శశ్వ॑తీ॒రిషః॑ .. ను స॒ప్తచ॑త్వారిꣳశచ్చ
 .. 1. 3. 13..

24 త్వమ॑గ్నే రు॒ద్రో అసు॑రో మ॒హో ది॒వస్త్వꣳ శర్ధో॒ మారు॑తం పృ॒క్ష ఈ॑శిషే
 . త్వం వాతై॑రరు॒ణైర్యా॑సి శంగ॒యస్త్వం పూ॒షా వి॑ధ॒తః పా॑సి॒ ను త్మనా᳚ ..

 ఆ వో॒ రాజా॑నమధ్వ॒రస్య॑ రు॒ద్రꣳ హోతా॑రꣳ సత్య॒యజ॒ꣳ॒ రోద॑స్యోః .
 అ॒గ్నిం పు॒రా త॑నయి॒త్నోర॒చిత్తా॒ద్ధిర॑ణ్యరూప॒మవ॑సే కృణుధ్వం .. అ॒గ్నిర్హోతా॒
 నిష॑సాదా॒ యజీ॑యాను॒పస్థే॑ మా॒తుస్సు॑ర॒భావు॑ లో॒కే . యువా॑ క॒విః పు॑రుని॒ష్ఠ

25 ఋ॒తావా॑ ధ॒ర్తా కృ॑ష్టీ॒నాము॒త మధ్య॑ ఇ॒ద్ధః .. సా॒ధ్వీమ॑కర్దే॒వవీ॑తిం
 నో అ॒ద్య య॒జ్ఞస్య॑ జి॒హ్వామ॑విదామ॒ గుహ్యాం᳚ . స ఆయు॒రాగా᳚థ్సుర॒భిర్వసా॑నో
 భ॒ద్రామ॑కర్దే॒వహూ॑తిం నో అ॒ద్య .. అక్రం॑దద॒గ్నిః స్త॒నయ॑న్నివ॒ ద్యౌః, క్షామా॒
 రేరి॑హద్వీ॒రుధః॑ సమం॒జన్న్ . స॒ద్యో జ॑జ్ఞా॒నో విహీమి॒ద్ధో అఖ్య॒దా రోద॑సీ
 భా॒నునా॑ భాత్యం॒తః .. త్వే వసూ॑ని పుర్వణీక

26 హోతర్దో॒షా వస్తో॒రేరి॑రే య॒జ్ఞియా॑సః . క్షామే॑వ॒ విశ్వా॒ భువ॑నాని॒
 యస్మిం॒థ్సꣳ సౌభ॑గాని దధి॒రే పా॑వ॒కే .. తుభ్యం॒ తా అం॑గిరస్తమ॒
 విశ్వాః᳚ సుక్షి॒తయః॒ పృథ॑క్ . అగ్నే॒ కామా॑య యేమిరే .. అ॒శ్యామ॒ తం
 కామ॑మగ్నే॒ తవో॒త్య॑శ్యామ॑ ర॒యిꣳ ర॑యివః సు॒వీరం᳚ . అ॒శ్యామ॒ వాజ॑మ॒భి
 వా॒జయం॑తో॒ఽశ్యామ॑ ద్యు॒మ్నమ॑జరా॒జరం॑ తే .. శ్రేష్ఠం॑ యవిష్ఠ భార॒తాగ్నే᳚
 ద్యు॒మంత॒మాభ॑ర .

27 వసో॑ పురు॒స్పృహꣳ॑ ర॒యిం .. స శ్వి॑తా॒నస్త॑న్య॒తూ రో॑చన॒స్థా
 అ॒జరే॑భి॒ర్నాన॑దద్భి॒ర్యవి॑ష్ఠః . యః పా॑వ॒కః పు॑రు॒తమః॑ పు॒రూణి॑
 పృ॒థూన్య॒గ్నిర॑ను॒యాతి॒ భర్వన్న్॑ .. ఆయు॑ష్టే వి॒శ్వతో॑ దధద॒యమ॒గ్నిర్వరే᳚ణ్యః
 . పున॑స్తే ప్రా॒ణ ఆయ॑తి॒ పరా॒ యక్ష్మꣳ॑ సువామి తే .. ఆ॒యు॒ర్దా అ॑గ్నే హ॒విషో॑
 జుషా॒ణో ఘృ॒తప్ర॑తీకో ఘృ॒తయో॑నిరేధి . ఘృ॒తం పీ॒త్వా మధు॒ చారు॒ గవ్యం॑
 పి॒తేవ॑ పు॒త్రమ॒భి

28 రక్షతాది॒మం .. తస్మై॑ తే ప్రతి॒హర్య॑తే॒ జాత॑వేదో॒ విచ॑ర్షణే . అగ్నే॒
 జనా॑మి సుష్టు॒తిం .. ది॒వస్పరి॑ ప్రథ॒మం జ॑జ్ఞే అ॒గ్నిర॒స్మద్ ద్వి॒తీయం॒ పరి॑
 జా॒తవే॑దాః . తృ॒తీయ॑మ॒ఫ్సు నృ॒మణా॒ అజ॑స్ర॒ మింధా॑న ఏనం జరతే స్వా॒ధీః
 .. శుచిః॑ పావక॒ వంద్యోఽగ్నే॑ బృ॒హద్వి రో॑చసే . త్వం ఘృ॒తేభి॒రాహు॑తః
 .. దృ॒శా॒నో రు॒క్మ ఉ॒ర్వ్యా వ్య॑ద్యౌద్దు॒ర్మర్ష॒మాయుః॑ శ్రి॒యే రు॑చా॒నః .
 అ॒గ్నిర॒మృతో॑ అభవ॒ద్వయో॑భి॒

29 ర్యదే॑నం॒ ద్యౌరజ॑నయథ్సు॒రేతాః᳚ .. ఆ యది॒షే నృ॒పతిం॒ తేజ॒ ఆన॒ట్ఛుచి॒
 రేతో॒ నిషి॑క్తం॒ ద్యౌర॒భీకే᳚ . అ॒గ్నిః శర్ధ॑మనవ॒ద్యం యువా॑నగ్గ్ స్వా॒ధియం॑
 జనయథ్సూ॒దయ॑చ్చ .. స తేజీ॑యసా॒ మన॑సా॒ త్వోత॑ ఉ॒త శి॑క్ష స్వప॒త్యస్య॑
 శి॒క్షోః . అగ్నే॑ రా॒యో నృత॑మస్య॒ ప్రభూ॑తౌ భూ॒యామ॑ తే సుష్టు॒తయ॑శ్చ॒
 వస్వః॑ .. అగ్నే॒ సహం॑త॒మా భ॑ర ద్యు॒మ్నస్య॑ ప్రా॒సహా॑ ర॒యిం . విశ్వా॒ య

30 శ్చ॑ర్ష॒ణీర॒భ్యా॑సా వాజే॑షు సా॒సహ॑త్ .. తమ॑గ్నే పృతనా॒సహꣳ॑
 ర॒యిꣳ స॑హస్వ॒ ఆ భ॑ర . త్వꣳ హి స॒త్యో అద్భు॑తో దా॒తా వాజ॑స్య॒ గోమ॑తః
 .. ఉ॒క్షాన్నా॑య వ॒శాన్నా॑య॒ సోమ॑పృష్ఠాయ వే॒ధసే᳚ . స్తోమై᳚ర్విధేమా॒గ్నయే᳚
 .. వ॒ద్మా హి సూ॑నో॒ అస్య॑ద్మ॒సద్వా॑ చ॒క్రే అ॒గ్నిర్జ॒నుషాజ్మాన్నం᳚ . స త్వం న॑
 ఊర్జసన॒ ఊర్జం॑ ధా॒ రాజే॑వ జేరవృ॒కే క్షే᳚ష్యం॒తః .. అగ్న॒ ఆయూꣳ॑షి

31 పవస॒ ఆ సు॒వోర్జ॒మిషం॑ చ నః . ఆ॒రే బా॑ధస్వ దు॒చ్ఛునాం᳚ .. అగ్నే॒ పవ॑స్వ॒
 స్వపా॑ అ॒స్మే వర్చః॑ సు॒వీర్యం᳚ . దధ॒త్పోషꣳ॑ ర॒యిం మయి॑ .. అగ్నే॑ పావక
 రో॒చిషా॑ మం॒ద్రయా॑ దేవ జి॒హ్వయా᳚ . ఆ దే॒వాన్, వ॑క్షి॒ యక్షి॑ చ .. స నః॑
 పావక దీది॒వోఽగ్నే॑ దే॒వాꣳ ఇ॒హా వ॑హ . ఉప॑ య॒జ్ఞꣳ హ॒విశ్చ॑ నః ..

 అ॒గ్నిః శుచి॑వ్రతతమః॒ శుచి॒ర్విప్రః॒ శుచిః॑ క॒విః . శుచీ॑ రోచత॒ ఆహు॑తః
 .. ఉద॑గ్నే॒ శుచ॑య॒స్తవ॑ శు॒క్రా భ్రాజం॑త ఈరతే . తవ॒ జ్యోతీగ్॑ష్య॒ర్చయః॑
 .. పు॒రు॒ని॒ష్ఠః పు॑ర్వణీక భరా॒ఽభి వయో॑భి॒ర్య ఆయూꣳ॑షి॒ విప్రః॒
 శుచి॒శ్చతు॑ర్దశ చ .. 1. 3. 14..

 దే॒వస్య॑ రక్షో॒హణో॑ వి॒భూస్త్వꣳ సో॒మాత్య॒న్యానగాం᳚ పృథి॒వ్యా ఇ॒షే
త్వాఽఽద॑దే॒ వాక్తే॒ సం తే॑ సము॒ద్రꣳ హ॒విష్మ॑తీర్హృ॒దే త్వమ॑గ్నే
రు॒ద్రశ్చతు॑ర్దశ ..

 దే॒వస్య॑ గ॒మధ్యే॑ హ॒విష్మ॑తీః పవస॒ ఏక॑త్రిꣳశత్ ..

 దే॒వస్యా॒ర్చయః॑ ..

ప్రథమకాండే చతుర్థః ప్రశ్నః 4

1 ఆ ద॑దే॒ గ్రావా᳚స్యధ్వర॒కృద్దే॒వేభ్యో॑ గంభీ॒రమి॒మమ॑ధ్వ॒రం
   కృ॑ధ్యుత్త॒మేన॑ ప॒వినేంద్రా॑య॒ సోమ॒ꣳ॒ సుషు॑తం॒ మధు॑మంతం॒
   పయ॑స్వంతం వృష్టి॒వని॒మింద్రా॑య త్వా వృత్ర॒ఘ్న ఇంద్రా॑య త్వా వృత్ర॒తుర॒
   ఇంద్రా॑య త్వాఽభిమాతి॒ఘ్న ఇంద్రా॑య త్వాఽఽది॒త్యవ॑త॒ ఇంద్రా॑య త్వా వి॒శ్వదే᳚వ్యావతే
   శ్వా॒త్రాః స్థ॑ వృత్ర॒తురో॒ రాధో॑గూర్తా అ॒మృత॑స్య॒ పత్నీ॒స్తా దే॑వీర్దేవ॒త్రేమం
   య॒జ్ఞం ధ॒త్తోప॑హూతాః॒ సోమ॑స్య పిబ॒తోప॑హూతో యు॒ష్మాక॒ꣳ॒

2 సోమః॑ పిబతు॒ యత్తే॑ సోమ ది॒వి జ్యోతి॒ర్యత్ పృ॑థి॒వ్యాం యదు॒రావం॒తరి॑క్షే॒
 తేనా॒స్మై యజ॑మానాయో॒రు రా॒యా కృ॒ధ్యధి॑ దా॒త్రే వో॑చో॒ ధిష॑ణే వీ॒డూ స॒తీ
 వీ॑డయేథా॒మూర్జం॑ దధాథా॒మూర్జం॑ మే ధత్తం॒ మా వాꣳ॑ హిꣳసిషం॒ మా మా॑
 హిꣳసిష్టం॒ ప్రాగపా॒గుద॑గధ॒రాక్తాస్త్వా॒ దిశ॒ ఆ ధా॑వం॒త్వంబ॒ ని ష్వ॑ర
 . యత్తే॑ సో॒మాదా᳚భ్యం॒ నామ॒ జాగృ॑వి॒ తస్మై॑ తే సోమ॒ సోమా॑య॒ స్వాహా᳚ ..

 యు॒ష్మాకగ్గ్॑ స్వర॒ యత్తే॒ నవ॑ చ .. 1. 4. 1..

3 వా॒చస్పత॑యే పవస్వ వాజి॒న్ వృషా॒ వృష్ణో॑ అ॒ꣳ॒శుభ్యాం॒ గభ॑స్తిపూతో
 దే॒వో దే॒వానాం᳚ ప॒విత్ర॑మసి॒ యేషాం᳚ భా॒గోఽసి॒ తేభ్య॑స్త్వా॒ స్వాంకృ॑తోఽసి॒
 మధు॑మతీర్న॒ ఇష॑స్కృధి॒ విశ్వే᳚భ్యస్త్వేంద్రి॒యేభ్యో॑ ది॒వ్యేభ్యః॒ పార్థి॑వేభ్యో॒
 మన॑స్త్వాష్టూ॒ర్వం॑తరి॑క్ష॒మన్వి॑హి॒ స్వాహా᳚ త్వా సుభవః॒ సూర్యా॑య దే॒వేభ్య॑స్త్వా
 మరీచి॒పేభ్య॑ ఏ॒ష తే॒ యోనిః॑ ప్రా॒ణాయ॑ త్వా .. వా॒చః స॒ప్తచ॑త్వారిꣳశత్ ..

 1. 4. 2..

4 ఉ॒ప॒యా॒మగృ॑హీతోఽస్యం॒తర్య॑చ్ఛ మఘవన్ పా॒హి సోమ॑మురు॒ష్య రాయః॒
 సమిషో॑ యజస్వాం॒తస్తే॑ దధామి॒ ద్యావా॑పృథి॒వీ అం॒తరు॒ర్వం॑తరి॑క్షꣳ
 స॒జోషా॑ దే॒వైరవ॑రైః॒ పరై᳚శ్చాంతర్యా॒మే మ॑ఘవన్ మాదయస్వ॒ స్వాంకృ॑తోఽసి॒
 మధు॑మతీర్న॒ ఇష॑స్కృధి॒ విశ్వే᳚భ్యస్త్వేంద్రి॒యేభ్యో॑ ది॒వ్యేభ్యః॒ పార్థి॑వేభ్యో॒
 మన॑స్త్వాష్టూ॒ర్వం॑తరి॑క్ష॒మన్వి॑హి॒ స్వాహా᳚ త్వా సుభవః॒ సూర్యా॑య దే॒వేభ్య॑స్త్వా
 మరీచి॒పేభ్య॑ ఏ॒ష తే॒ యోని॑రపా॒నాయ॑ త్వా .. దే॒వేభ్యః॑ స॒ప్త చ॑ .. 1. 4. 3..

5 ఆ వా॑యో భూష శుచిపా॒ ఉప॑ నః స॒హస్రం॑ తే ని॒యుతో॑ విశ్వవార . ఉపో॑ తే॒
 అంధో॒ మద్య॑మయామి॒ యస్య॑ దేవ దధి॒షే పూ᳚ర్వ॒పేయం᳚ .. ఉ॒ప॒యా॒మగృ॑హీతోఽసి
 వా॒యవే॒ త్వేంద్ర॑వాయూ ఇ॒మే సు॒తాః . ఉప॒ ప్రయో॑భి॒రా గ॑త॒మింద॑వో వాము॒శంతి॒
 హి .. ఉ॒ప॒యా॒మగృ॑హీతోఽసీంద్రవా॒యుభ్యాం᳚ త్వై॒ష తే॒ యోనిః॑ స॒జోషా᳚భ్యాం
 త్వా .. ఆ వా॑యో॒ త్రిచ॑త్వారిꣳశత్ .. 1. 4. 4..

6 అ॒యం వాం᳚ మిత్రావరుణా సు॒తః సోమ॑ ఋతావృధా . మమేది॒హ శ్రు॑త॒ꣳ॒ హవం᳚ .
 ఉ॒ప॒యా॒మగృ॑హీతోఽసి మి॒త్రావరు॑ణాభ్యాం త్వై॒ష తే॒ యోని॑ర్ ఋతా॒యుభ్యాం᳚ త్వా ..

 అ॒యం వాం᳚ విꣳశ॒తిః .. 1. 4. 5..

7 యా వాం॒ కశా॒ మధు॑మ॒త్యశ్వి॑నా సూ॒నృతా॑వతీ . తయా॑ య॒జ్ఞం మి॑మిక్షతం
 . ఉ॒ప॒యా॒మగృ॑హీతోఽస్య॒శ్విభ్యాం᳚ త్వై॒ష తే॒ యోని॒ర్మాధ్వీ᳚భ్యాం త్వా .. యా
 వా॑మ॒ష్టాద॑శ .. 1. 4. 6..

8 ప్రా॒త॒ర్యుజౌ॒ వి ము॑చ్యేథా॒మశ్వి॑నా॒వేహ గ॑చ్ఛతం . అ॒స్య సోమ॑స్య పీ॒తయే᳚
 .. ఉ॒ప॒యా॒మగృ॑హీతోఽస్య॒శ్విభ్యాం᳚ త్వై॒ష తే॒ యోని॑ర॒శ్విభ్యాం᳚ త్వా ..

 ప్రా॒త॒ర్యుజా॒వేకా॒న్నవిꣳ॑శతిః .. 1. 4. 7..

9 అ॒యం వే॒నశ్చో॑దయ॒త్ పృశ్ని॑గర్భా॒ జ్యోతి॑ర్జరాయూ॒ రజ॑సో వి॒మానే᳚ .
 ఇ॒మమ॒పాꣳ సం॑గ॒మే సూర్య॑స్య॒ శిశుం॒ న విప్రా॑ మ॒తిభీ॑ రిహంతి ..

 ఉ॒ప॒యా॒మగృ॑హీతోఽసి॒ శండా॑య త్వై॒ష తే॒ యోని॑ర్వీ॒రతాం᳚ పాహి .. అ॒యం
 వే॒నః పంచ॑విꣳశతిః .. 1. 4. 8..

10 తం ప్ర॒త్నథా॑ పూ॒ర్వథా॑ వి॒శ్వథే॒మథా᳚ జ్యే॒ష్ఠతా॑తిం బర్హి॒షదꣳ॑
 సువ॒ర్విదం॑ ప్రతీచీ॒నం వృ॒జనం॑ దోహసే గి॒రాఽఽశుం జయం॑త॒మను॒ యాసు॒
 వర్ధ॑సే . ఉ॒ప॒యా॒మగృ॑హీతోఽసి॒ మర్కా॑య త్వై॒ష తే॒ యోనిః॑ ప్ర॒జాః పా॑హి ..

 తꣳ షడ్విꣳ॑శతిః .. 1. 4. 9..

11 యే దే॑వా ది॒వ్యేకా॑దశ॒ స్థ పృ॑థి॒వ్యామధ్యేకా॑దశ॒
 స్థాఽప్సు॒షదో॑ మహి॒నైకా॑దశ॒ స్థ తే దే॑వా య॒జ్ఞమి॒మం
 జు॑షధ్వముపయా॒మగృ॑హీతోఽస్యాగ్రయ॒ణో॑ఽసి॒ స్వా᳚గ్రయణో॒ జిన్వ॑ య॒జ్ఞం జిన్వ॑
 య॒జ్ఞప॑తిమ॒భి సవ॑నా పాహి॒ విష్ణు॒స్త్వాం పా॑తు॒ విశం॒ త్వం పా॑హీంద్రి॒యేణై॒ష
 తే॒ యోని॒ర్విశ్వే᳚భ్యస్త్వా దే॒వేభ్యః॑ .. యే దే॑వా॒స్త్రిచ॑త్వారిꣳశత్ .. 1. 4. 10..

12 త్రి॒ꣳ॒శత్త్రయ॑శ్చ గ॒ణినో॑ రు॒జంతో॒ దివꣳ॑ రు॒ద్రాః పృ॑థి॒వీం
 చ॑ సచంతే . ఏ॒కా॒ద॒శాసో॑ అప్సు॒షదః॑ సు॒తꣳ సోమం॑ జుషంతా॒ꣳ॒
 సవ॑నాయ॒ విశ్వే᳚ .. ఉ॒ప॒యా॒మగృ॑హీతోఽస్యాగ్రయ॒ణో॑ఽసి॒ స్వా᳚గ్రయణో॒ జిన్వ॑
 య॒జ్ఞం జిన్వ॑ య॒జ్ఞప॑తిమ॒భి సవ॑నా పాహి॒ విష్ణు॒స్త్వాం పా॑తు॒ విశం॒
 త్వం పా॑హీంద్రి॒యేణై॒ష తే॒ యోని॒ర్విశ్వే᳚భ్యస్త్వా దే॒వేభ్యః॑ .. త్రి॒ꣳ॒శద్
 ద్విచ॑త్వారిꣳశత్ .. 1. 4. 11..

13 ఉ॒ప॒యా॒మగృ॑హీతో॒ఽసీంద్రా॑య త్వా బృ॒హద్వ॑తే॒ వయ॑స్వత ఉక్థా॒యువే॒ యత్ త॑
 ఇంద్ర బృ॒హద్వయ॒స్తస్మై᳚ త్వా॒ విష్ణ॑వే త్వై॒ష తే॒ యోని॒రింద్రా॑య త్వోక్థా॒యువే᳚
 .. ఉ॒ప॒యా॒మగృ॑హీతో॒ ద్వావిꣳ॑శతిః .. 1. 4. 12..

14 మూ॒ర్ధానం॑ ది॒వో అ॑ర॒తిం పృ॑థి॒వ్యా వై᳚శ్వాన॒రమృ॒తాయ॑
 జా॒తమ॒గ్నిం . క॒విꣳ స॒మ్రాజ॒మతి॑థిం॒ జనా॑నామా॒సన్నా పాత్రం॑ జనయంత
 దే॒వాః .. ఉ॒ప॒యా॒మగృ॑హీతోఽస్య॒గ్నయే᳚ త్వా వైశ్వాన॒రాయ॑ ధ్రు॒వో॑ఽసి
 ధ్రు॒వక్షి॑తిర్ధ్రు॒వాణాం᳚ ధ్రు॒వత॒మో ఽచ్యు॑తానామచ్యుత॒ క్షిత్త॑మ ఏ॒ష తే॒
 యోని॑ర॒గ్నయే᳚ త్వా వైశ్వాన॒రాయ॑ .. మూ॒ర్ధానం॒ పంచ॑త్రిꣳశత్ .. 1. 4. 13..

15 మధు॑శ్చ॒ మాధ॑వశ్చ శు॒క్రశ్చ॒ శుచి॑శ్చ॒ నభ॑శ్చ
 నభ॒స్య॑శ్చే॒షశ్చో॒ర్జశ్చ॒ సహ॑శ్చ సహ॒స్య॑శ్చ॒ తప॑శ్చ
 తప॒స్య॑శ్చోపయా॒మగృ॑హీతోఽసి స॒ꣳ॒సర్పో᳚ఽస్యꣳహస్ప॒త్యాయ॑ త్వా ..

 మధు॑స్త్రి॒ꣳ॒శత్ .. 1. 4. 14..

16 ఇంద్రా᳚గ్నీ॒ ఆ గ॑తꣳ సు॒తం గీ॒ర్భిర్నభో॒ వరే᳚ణ్యం . అ॒స్య పా॑తం ధి॒యేషి॒తా
 .. ఉ॒ప॒యా॒మగృ॑హీతోఽసీంద్రా॒గ్నిభ్యాం᳚ త్వై॒ష తే॒ యోని॑రింద్రా॒గ్నిభ్యాం᳚ త్వా ..

 ఇంద్రా᳚గ్నీ విꣳశ॒తిః .. 1. 4. 15..

17 ఓమా॑సశ్చర్షణీధృతో॒ విశ్వే॑ దేవాస॒ ఆ గ॑త . దా॒శ్వాꣳసో॑ దా॒శుషః॑
 సు॒తం .. ఉ॒ప॒యా॒మగృ॑హీతోఽసి॒ విశ్వే᳚భ్యస్త్వా దే॒వేభ్య॑ ఏ॒ష తే॒
 యోని॒ర్విశ్వే᳚భ్యస్త్వా దే॒వేభ్యః॑ .. ఓమా॑సో విꣳశ॒తిః .. 1. 4. 16..

18 మ॒రుత్వం॑తం వృష॒భం వా॑వృధా॒నమక॑వారిం ది॒వ్యꣳ శా॒సమింద్రం᳚
 . వి॒శ్వా॒సాహ॒మవ॑సే॒ నూత॑నాయో॒గ్రꣳ స॑హో॒దామి॒హ తꣳ హు॑వేమ ..

 ఉ॒ప॒యా॒మగృ॑హీతో॒ఽసీంద్రా॑య త్వా మ॒రుత్వ॑త ఏ॒ష తే॒ యోని॒రింద్రా॑య త్వా
 మ॒రుత్వ॑తే .. మ॒రుత్వం॑త॒ꣳ॒ షడ్విꣳ॑శతిః .. 1. 4. 17..

19 ఇంద్ర॑ మరుత్వ ఇ॒హ పా॑హి॒ సోమం॒ యథా॑ శార్యా॒తే అపి॑బః సు॒తస్య॑ .
 తవ॒ ప్రణీ॑తీ॒ తవ॑ శూర॒ శర్మ॒న్నా వి॑వాసంతి క॒వయః॑ సుయ॒జ్ఞాః ..

 ఉ॒ప॒యా॒మగృ॑హీతో॒ఽసీంద్రా॑య త్వా మ॒రుత్వ॑త ఏ॒ష తే॒ యోని॒రింద్రా॑య త్వా
 మ॒రుత్వ॑తే .. ఇంద్రైకా॒న్నత్రి॒ꣳ॒శత్ .. 1. 4. 18..

20 మ॒రుత్వాꣳ॑ ఇంద్ర వృష॒భో రణా॑య॒ పిబా॒ సోమ॑మనుష్వ॒ధం మదా॑య .
 ఆ సిం॑చస్వ జ॒ఠరే॒ మధ్వ॑ ఊ॒ర్మిం త్వꣳ రాజా॑సి ప్ర॒దివః॑ సు॒తానాం᳚ ..

 ఉ॒ప॒యా॒మగృ॑హీతో॒ఽసీంద్రా॑య త్వా మ॒రుత్వ॑త ఏ॒ష తే॒ యోని॒రింద్రా॑య త్వా
 మ॒రుత్వ॑తే .. మ॒రుత్వా॒నేకా॒న్న త్రి॒ꣳ॒శత్ .. 1. 4. 19..

21 మ॒హాꣳ ఇంద్రో॒ య ఓజ॑సా ప॒ర్జన్యో॑ వృష్టి॒మాꣳ ఇ॑వ . స్తోమై᳚ర్వ॒థ్సస్య॑
 వావృధే .. ఉ॒ప॒యా॒మగృ॑హీతోఽసి మహేం॒ద్రాయ॑ త్వై॒ష తే॒ యోని॑ర్మహేం॒ద్రాయ॑
 త్వా .. మ॒హానేకా॒న్న విꣳ॑శతిః .. 1. 4. 20..

22 మ॒హాꣳ ఇంద్రో॑ నృ॒వదా చ॑ర్షణి॒ప్రా ఉ॒త ద్వి॒బర్హా॑ అమి॒నః సహో॑భిః .
 అ॒స్మ॒ద్రియ॑గ్వావృధే వీ॒ర్యా॑యో॒రుః పృ॒థుః సుకృ॑తః క॒ర్తృభి॑ర్భూత్ ..

 ఉ॒ప॒యా॒మగృ॑హీతోఽసి మహేం॒ద్రాయ॑ త్వై॒ష తే॒ యోని॑ర్మహేం॒ద్రాయ॑ త్వా ..

 మ॒హాన్నృ॒వత్షడ్విꣳ॑శతిః .. 1. 4. 21..

23 క॒దా చ॒న స్త॒రీర॑సి॒ నేంద్ర॑ సశ్చసి దా॒శుషే᳚ . ఉపో॒పేన్ను మ॑ఘవ॒న్
 భూయ॒ ఇన్ను తే॒ దానం॑ దే॒వస్య॑ పృచ్యతే .. ఉ॒ప॒యా॒మగృ॑హీతోఽస్యాది॒త్యేభ్య॑స్త్వా
 .. క॒దా చ॒న ప్ర యు॑చ్ఛస్యు॒భే ని పా॑సి॒ జన్మ॑నీ . తురీ॑యాదిత్య॒ సవ॑నం త
 ఇంద్రి॒యమా త॑స్థావ॒మృతం॑ ది॒వి .. య॒జ్ఞో దే॒వానాం॒ ప్రత్యే॑తి సు॒మ్నమాది॑త్యాసో॒
 భవ॑తా మృడ॒యంతః॑ . ఆ వో॒ ర్వాచీ॑ సుమ॒తిర్వ॑వృత్యాద॒ꣳ॒హోశ్చి॒ద్యా
 వ॑రివో॒విత్త॒రాస॑త్ .. వివ॑స్వ ఆదిత్యై॒ష తే॑ సోమపీ॒థస్తేన॑ మందస్వ॒ తేన॑
 తృప్య తృ॒ప్యాస్మ॑ తే వ॒యం త॑ర్పయి॒తారో॒ యా ది॒వ్యా వృష్టి॒స్తయా᳚ త్వా శ్రీణామి ..

 వః॒ స॒ప్తవిꣳ॑శతిశ్చ .. 1. 4. 22..

24 వా॒మమ॒ద్య స॑వితర్వా॒మము॒ శ్వో ది॒వేది॑వే వా॒మమ॒స్మభ్యꣳ॑ సావీః
 . వా॒మస్య॒ హి క్షయ॑స్య దేవ॒ భూరే॑ర॒యా ధి॒యా వా॑మ॒భాజః॑ స్యామ ..

 ఉ॒ప॒యా॒మగృ॑హీతోఽసి దే॒వాయ॑ త్వా సవి॒త్రే .. వా॒మం చతు॑ర్విꣳశతిః .. 1. 4. 23..

25 అద॑బ్ధేభిః సవితః పా॒యుభి॒ష్ట్వꣳ శి॒వేభి॑ర॒ద్య పరి॑ పాహి నో॒ గయం᳚
 . హిర॑ణ్యజిహ్వః సువి॒తాయ॒ నవ్య॑సే॒ రక్షా॒ మాకి॑ర్నో అ॒ఘశꣳ॑స ఈశత ..

 ఉ॒ప॒యా॒మగృ॑హీతోఽసి దే॒వాయ॑ త్వా సవి॒త్రే .. అద॑బ్ధేభి॒స్త్రయో॑విꣳశతిః ..

 1. 4. 24..

26 హిర॑ణ్యపాణిమూ॒తయే॑ సవి॒తార॒ముప॑ హ్వయే . స చేత్తా॑ దే॒వతా॑ ప॒దం ..

 ఉ॒ప॒యా॒మగృ॑హీతోఽసి దే॒వాయ॑ త్వా సవి॒త్రే .. హిర॑ణ్యపాణిం॒ చతు॑ర్దశ .. 1. 4. 25..

27 సు॒శర్మా॑ఽసి సుప్రతిష్ఠా॒నో బృ॒హదు॒క్షే నమ॑ ఏ॒ష తే॒ యోని॒ర్విశ్వే᳚భ్యస్త్వా
 దే॒వేభ్యః॑ .. సు॒శర్మా॒ ద్వాద॑శ .. 1. 4. 26..

28 బృహ॒స్పతి॑సుతస్య త ఇందో ఇంద్రి॒యావ॑తః॒ పత్నీ॑వంతం॒ గ్రహం॑ గృహ్ణా॒మ్యగ్నా 3
 ఇ పత్నీ॒వా 3 స్స॒జూర్దే॒వేన॒ త్వష్ట్రా॒ సోమం॑ పిబ॒ స్వాహా᳚ .. బృహ॒స్పతి॑సుతస్య॒
 పంచ॑దశ .. 1. 4. 27..

29 హరి॑రసి హారియోజ॒నో హఱ్యోః᳚ స్థా॒తా వజ్ర॑స్య భ॒ర్తా పృశ్ఞేః᳚ ప్రే॒తా తస్య॑
 తే దేవ సోమే॒ష్టయ॑జుషః స్తు॒తస్తో॑మస్య శ॒స్తోక్థ॑స్య॒ హరి॑వంతం॒ గ్రహం॑
 గృహ్ణామి హ॒రీః స్థ॒ హఱ్యో᳚ర్ధా॒నాః స॒హ సో॑మా॒ ఇంద్రా॑య॒ స్వాహా᳚ .. హరిః॒
 షడ్విꣳ॑శతిః .. 1. 4. 28..

30 అగ్న॒ ఆయూꣳ॑షి పవస॒ ఆ సు॒వోర్జ॒మిషం॑ చ నః . ఆ॒రే బా॑ధస్వ దు॒చ్ఛునాం᳚
 .. ఉ॒ప॒యా॒మగృ॑హీతోఽస్య॒గ్నయే᳚ త్వా॒ తేజ॑స్వత ఏ॒ష తే॒ యోని॑ర॒గ్నయే᳚ త్వా॒
 తేజ॑స్వతే .. అగ్న॒ ఆయూꣳ॑షి॒ త్రయో॑విꣳశతిః .. 1. 4. 29..

31 ఉ॒త్తిష్ఠ॒న్నోజ॑సా స॒హ పీ॒త్వా శిప్రే॑ అవేపయః . సోమ॑మింద్ర చ॒మూ సు॒తం
 .. ఉ॒ప॒యా॒మగృ॑హీతో॒ఽసీంద్రా॑య॒ త్వౌజ॑స్వత ఏ॒ష తే॒ యోని॒రింద్రా॑య॒
 త్వౌజ॑స్వతే .. ఉ॒త్తిష్ఠ॒న్నేక॑విꣳశతిః .. 1. 4. 30..

32 త॒రణి॑ర్వి॒శ్వద॑ర్శతో జ్యోతి॒ష్కృద॑సి సూర్య . విశ్వ॒మా భా॑సి రోచ॒నం ..

 ఉ॒ప॒యా॒మగృ॑హీతోఽసి॒ సూర్యా॑య త్వా॒ భ్రాజ॑స్వత ఏ॒ష తే॒ యోనిః॒ సూర్యా॑య త్వా॒
 భ్రాజ॑స్వతే .. త॒రణి॑ర్విꣳశ॒తిః .. 1. 4. 31..

33 ఆ ప్యా॑యస్వ మదింతమ॒ సోమ॒ విశ్వా॑భిరూ॒తిభిః॑ . భవా॑ నః స॒ప్రథ॑స్తమః ..

 ఆ ప్యా॑యస్వ॒ నవ॑ .. 1. 4. 32..

34 ఈ॒యుష్టే యే పూర్వ॑తరా॒మప॑శ్యన్ వ్యు॒చ్ఛంతీ॑ము॒షసం॒ మర్త్యా॑సః .
 అ॒స్మాభి॑రూ॒ ను ప్ర॑తి॒చక్ష్యా॑ఽభూ॒దో తే యం॑తి॒ యే అ॑ప॒రీషు॒ పశ్యాన్॑ ..

 ఈ॒యురేకా॒న్నవిꣳ॑శతిః .. 1. 4. 33..

35 జ్యోతి॑ష్మతీం త్వా సాదయామి జ్యోతి॒ష్కృతం॑ త్వా సాదయామి జ్యోతి॒ర్విదం॑ త్వా సాదయామి॒
 భాస్వ॑తీం త్వా సాదయామి॒ జ్వలం॑తీం త్వా సాదయామి మల్మలా॒భవం॑తీం త్వా సాదయామి॒
 దీప్య॑మానాం త్వా సాదయామి॒ రోచ॑మానాం త్వా సాదయా॒మ్యజ॑స్రాం త్వా సాదయామి బృ॒హజ్జ్యో॑తిషం
 త్వా సాదయామి బో॒ధయం॑తీం త్వా సాదయామి॒ జాగ్ర॑తీం త్వా సాదయామి .. జ్యోతి॑ష్మతీ॒ꣳ॒
 షట్త్రిꣳ॑శత్ .. 1. 4. 34..

36 ప్ర॒యా॒సాయ॒ స్వాహా॑ఽఽయా॒సాయ॒ స్వాహా॑ వియా॒సాయ॒ స్వాహా॑ సంయా॒సాయ॒
 స్వాహో᳚ద్యా॒సాయ॒ స్వాహా॑ఽవయా॒సాయ॒ స్వాహా॑ శు॒చే స్వాహా॒ శోకా॑య॒ స్వాహా॑ తప్య॒త్వై
 స్వాహా॒ తప॑తే॒ స్వాహా᳚ బ్రహ్మహ॒త్యాయై॒ స్వాహా॒ సర్వ॑స్మై॒ స్వాహా᳚ .. ప్ర॒యా॒సాయ॒
 చతు॑ర్విꣳశతిః .. 1. 4. 35..

37 చి॒త్తꣳ సం॑తా॒నేన॑ భ॒వం య॒క్నా రు॒ద్రం తని॑మ్నా పశు॒పతిగ్గ్॑
 స్థూలహృద॒యేనా॒గ్నిꣳ హృద॑యేన రు॒ద్రం లోహి॑తేన శ॒ర్వం మత॑స్నాభ్యాం
 మహాదే॒వమం॒తఃపా᳚ర్శ్వేనౌషిష్ఠ॒హనꣳ॑ శింగీనికో॒శ్యా᳚భ్యాం ..

 చి॒త్తమ॒ష్టాద॑శ .. 1. 4. 36..

38 ఆ తి॑ష్ఠ వృత్రహ॒న్ రథం॑ యు॒క్తా తే॒ బ్రహ్మ॑ణా॒ హరీ᳚ . అ॒ర్వా॒చీన॒ꣳ॒
 సు తే॒ మనో॒ గ్రావా॑ కృణోతు వ॒గ్నునా᳚ .. ఉ॒ప॒యా॒మగృ॑హీతో॒ఽసీంద్రా॑య
 త్వా షోడ॒శిన॑ ఏ॒ష తే॒ యోని॒రింద్రా॑య త్వా షోడ॒శినే᳚ .. ఆ తి॑ష్ఠ॒
 షడ్విꣳ॑శతిః .. 1. 4. 37..

39 ఇంద్ర॒మిద్ధరీ॑ వహ॒తోఽప్ర॑తిధృష్టశవస॒మృషీ॑ణాం చ స్తు॒తీరుప॑
 య॒జ్ఞం చ॒ మాను॑షాణాం .. ఉ॒ప॒యా॒మగృ॑హీతో॒ఽసీంద్రా॑య త్వా షోడ॒శిన॑
 ఏ॒ష తే॒ యోని॒రింద్రా॑య త్వా షోడ॒శినే᳚ .. ఇంద్ర॒మిత్త్రయో॑విꣳశతిః .. 1. 4. 38..

40 అసా॑వి॒ సోమ॑ ఇంద్ర తే॒ శవి॑ష్ఠ ధృష్ణ॒వా గ॑హి . ఆ త్వా॑ పృణక్త్వింద్రి॒యꣳ
 రజః॒ సూర్యం॒ న ర॒శ్మిభిః॑ .. ఉ॒ప॒యా॒మగృ॑హీతో॒ఽసీంద్రా॑య త్వా షోడ॒శిన॑
 ఏ॒ష తే॒ యోని॒రింద్రా॑య త్వా షోడ॒శినే᳚ .. అసా॑వి స॒ప్తవిꣳ॑శతిః .. 1. 4. 39..

41 సర్వ॑స్య ప్రతి॒శీవ॑రీ॒ భూమి॑స్త్వో॒పస్థ॒ ఆఽధి॑త . స్యో॒నాస్మై॑ సు॒షదా॑
 భవ॒ యచ్ఛా᳚స్మై॒ శర్మ॑ స॒ప్రథాః᳚ .. ఉ॒ప॒యా॒మగృ॑హీతో॒ఽసీంద్రా॑య త్వా
 షోడ॒శిన॑ ఏ॒ష తే॒ యోని॒రింద్రా॑య త్వా షోడ॒శినే᳚ .. సర్వ॑స్య॒ షడ్విꣳ॑శతిః
 .. 1. 4. 40..

42 మ॒హాꣳ ఇంద్రో॒ వజ్ర॑బాహుః షోడ॒శీ శర్మ॑ యచ్ఛతు . స్వ॒స్తి నో॑ మ॒ఘవా॑
 కరోతు॒ హంతు॑ పా॒ప్మానం॒ యో᳚ఽస్మాన్ ద్వేష్టి॑ .. ఉ॒ప॒యా॒మగృ॑హీతో॒ఽసీంద్రా॑య
 త్వా షోడ॒శిన॑ ఏ॒ష తే॒ యోని॒రింద్రా॑య త్వా షోడ॒శినే᳚ .. సర్వ॑స్య
 మ॒హాంథ్షడ్విꣳ॑శతి॒ష్షడ్విꣳ॑శతిః .. 1. 4. 41..

43 స॒జోషా॑ ఇంద్ర॒ సగ॑ణో మ॒రుద్భిః॒ సోమం॑ పిబ వృత్రహంఛూర వి॒ద్వాన్ .
 జ॒హి శత్రూ॒ꣳ॒ రప॒ మృధో॑ నుద॒స్వాఽథాభ॑యం కృణుహి వి॒శ్వతో॑ నః ..

 ఉ॒ప॒యా॒మగృ॑హీతో॒ఽసీంద్రా॑య త్వా షోడ॒శిన॑ ఏ॒ష తే॒ యోని॒రింద్రా॑య త్వా
 షోడ॒శినే᳚ .. స॒జోషా᳚స్త్రి॒ꣳ॒శత్ .. 1. 4. 42..

44 ఉదు॒ త్యం జా॒తవే॑దసం దే॒వం వ॑హంతి కే॒తవః॑ . దృ॒శే విశ్వా॑య॒ సూర్యం᳚ ..

 చి॒త్రం దే॒వానా॒ముద॑గా॒దనీ॑కం॒ చక్షు॑ర్మి॒త్రస్య॒ వరు॑ణస్యా॒గ్నేః . ఆఽప్రా॒
 ద్యావా॑పృథి॒వీ అం॒తరి॑క్ష॒ꣳ॒ సూర్య॑ ఆ॒త్మా జగ॑తస్త॒స్థుష॑శ్చ
 .. అగ్నే॒ నయ॑ సు॒పథా॑ రా॒యే అ॒స్మాన్, విశ్వా॑ని దేవ వ॒యునా॑ని వి॒ద్వాన్
 . యు॒యో॒ధ్య॑స్మజ్జు॑హురా॒ణమేనో॒ భూయి॑ష్ఠాం తే॒ నమ॑ఉక్తిం విధేమ .. దివం॑
 గచ్ఛ॒ సువః॑ పత రూ॒పేణ॑

45 వో రూ॒పమ॒భ్యైమి॒ వయ॑సా॒ వయః॑ . తు॒థో వో॑ వి॒శ్వవే॑దా॒ వి భ॑జతు॒
 వర్షి॑ష్ఠే॒ అధి॒ నాకే᳚ .. ఏ॒తత్ తే॑ అగ్నే॒ రాధ॒ ఐతి॒ సోమ॑చ్యుతం॒
 తన్మి॒త్రస్య॑ ప॒థా న॑య॒ర్తస్య॑ ప॒థా ప్రేత॑ చం॒ద్రద॑క్షిణా య॒జ్ఞస్య॑ ప॒థా
 సు॑వి॒తా నయం॑తీర్బ్రాహ్మ॒ణమ॒ద్య రా᳚ధ్యాస॒మృషి॑మార్షే॒యం పి॑తృ॒మంతం॑
 పైతృమ॒త్యꣳ సు॒ధాతు॑దక్షిణం॒ వి సువః॒ పశ్య॒ వ్యం॑తరి॑క్షం॒
 యత॑స్వ సద॒స్యై॑ ర॒స్మద్దా᳚త్రా దేవ॒త్రా గ॑చ్ఛత॒ మధు॑మతీః ప్రదా॒తార॒మా
 విశ॒తాన॑వహాయా॒స్మాన్ దే॑వ॒యానే॑న ప॒థేత॑ సు॒కృతాం᳚ లో॒కే సీ॑దత॒ తన్నః॑
 స2ꣳస్కృ॒తం .. రూ॒పేణ॑ సద॒స్యై॑ర॒ష్టాద॑శ చ .. 1. 4. 43..

46 ధా॒తా రా॒తిః స॑వి॒తేదం జు॑షంతాం ప్ర॒జాప॑తిర్నిధి॒పతి॑ర్నో అ॒గ్నిః . త్వష్టా॒
 విష్ణుః॑ ప్ర॒జయా॑ సꣳరరా॒ణో యజ॑మానాయ॒ ద్రవి॑ణం దధాతు .. సమిం॑ద్ర ణో॒
 మన॑సా నేషి॒ గోభిః॒ సꣳ సూ॒రిభి॑ర్మఘవం॒థ్స2ꣳ స్వ॒స్త్యా . సం బ్రహ్మ॑ణా
 దే॒వకృ॑తం॒ యదస్తి॒ సం దే॒వానాꣳ॑ సుమ॒త్యా య॒జ్ఞియా॑నాం .. సం వర్చ॑సా॒
 పయ॑సా॒ సం త॒నూభి॒రగ॑న్మహి॒ మన॑సా॒ సꣳ శి॒వేన॑ . త్వష్టా॑ నో॒ అత్ర॒
 వరి॑వః కృణో॒త్వ

47 ను॑ మార్ష్టు త॒నువో॒ యద్విలి॑ష్టం .. యద॒ద్య త్వా᳚ ప్రయ॒తి య॒జ్ఞే అ॒స్మిన్నగ్నే॒
 హోతా॑ర॒మవృ॑ణీమహీ॒హ . ఋధ॑గయా॒డృధ॑గు॒తాశ॑మిష్ఠాః ప్రజా॒నన్,
 య॒జ్ఞముప॑యాహి వి॒ద్వాన్ .. స్వ॒గా వో॑ దేవాః॒ సద॑నమకర్మ॒ య ఆ॑జ॒గ్మ సవ॑నే॒దం
 జు॑షా॒ణాః . జ॒క్షి॒వాꣳసః॑ పపి॒వాꣳస॑శ్చ॒ విశ్వే॒ఽస్మే ధ॑త్త వసవో॒
 వసూ॑ని .. యానాఽవ॑హ ఉశ॒తో దే॑వ దే॒వాన్ తాన్

48 ప్రేర॑య॒ స్వే అ॑గ్నే స॒ధస్థే᳚ . వహ॑మానా॒ భర॑మాణా హ॒వీꣳషి॒ వసుం॑
 ఘ॒ర్మం దివ॒మా తి॑ష్ఠ॒తాను॑ .. యజ్ఞ॑ య॒జ్ఞం గ॑చ్ఛ య॒జ్ఞప॑తిం
 గచ్ఛ॒ స్వాం యోనిం॑ గచ్ఛ॒ స్వాహై॒ష తే॑ య॒జ్ఞో య॑జ్ఞపతే స॒హసూ᳚క్తవాకః
 సు॒వీరః॒ స్వాహా॒ దేవా॑ గాతువిదో గా॒తుం వి॒త్వా గా॒తుమి॑త॒ మన॑సస్పత ఇ॒మం
 నో॑ దేవ దే॒వేషు॑ య॒జ్ఞ2ꣳ స్వాహా॑ వా॒చి స్వాహా॒ వాతే॑ ధాః .. కృ॒ణో॒తు॒
 తాన॒ష్టాచ॑త్వారిꣳశచ్చ .. 1. 4. 44..

49 ఉ॒రుꣳ హి రాజా॒ వరు॑ణశ్చ॒కార॒ సూర్యా॑య॒ పంథా॒మన్వే॑త॒వా ఉ॑ . అ॒పదే॒
 పాదా॒ ప్రతి॑ధాతవేఽకరు॒తాప॑వ॒క్తా హృ॑దయా॒విధ॑శ్చిత్ .. శ॒తం తే॑ రాజన్
 భి॒షజః॑ స॒హస్ర॑ము॒ర్వీ గం॑భీ॒రా సు॑మ॒తిష్టే॑ అస్తు . బాధ॑స్వ॒ ద్వేషో॒
 నిరృ॑తిం పరా॒చైః కృ॒తం చి॒దేనః॒ ప్ర ము॑ముగ్ధ్య॒స్మత్ .. అ॒భిష్ఠి॑తో॒
 వరు॑ణస్య॒ పాశో॒ఽగ్నేరనీ॑కమ॒ప ఆ వి॑వేశ . అపాం᳚ నపాత్ ప్రతి॒రక్ష॑న్నసు॒ర్యం॑
 దమే॑దమే

50 స॒మిధం॑ యక్ష్యగ్నే .. ప్రతి॑ తే జి॒హ్వా ఘృ॒తముచ్చ॑రణ్యేత్ సము॒ద్రే తే॒
 హృద॑యమ॒ప్స్వం॑తః . సం త్వా॑ విశం॒త్వోష॑ధీరు॒తాఽఽపో॑ య॒జ్ఞస్య॑
 త్వా యజ్ఞపతే హ॒విర్భిః॑ .. సూ॒క్త॒వా॒కే న॑మోవా॒కే వి॑ధే॒మావ॑భృథ
 నిచంకుణ నిచే॒రుర॑సి నిచంకు॒ణావ॑ దే॒వైర్దే॒వకృ॑త॒మేనో॑ఽయా॒డవ॒
 మర్త్యై॒ర్మర్త్య॑కృతము॒రోరా నో॑ దేవ రి॒షస్పా॑హి సుమి॒త్రా న॒ ఆప॒ ఓష॑ధయః

51 సంతు దుర్మి॒త్రాస్తస్మై॑ భూయాసు॒ఱ్యో᳚ఽస్మాన్ ద్వేష్టి॒ యం చ॑ వ॒యం ద్వి॒ష్మో
 దేవీ॑రాప ఏ॒ష వో॒ గర్భ॒స్తం వః॒ సుప్రీ॑త॒ꣳ॒ సుభృ॑తమకర్మ దే॒వేషు॑
 నః సు॒కృతో᳚ బ్రూతా॒త్ ప్రతి॑యుతో॒ వరు॑ణస్య॒ పాశః॒ ప్రత్య॑స్తో॒ వరు॑ణస్య॒
 పాశ॒ ఏధో᳚ఽస్యేధిషీ॒మహి॑ స॒మిద॑సి॒ తేజో॑ఽసి॒ తేజో॒ మయి॑ ధేహ్య॒పో
 అన్వ॑చారిష॒ꣳ॒ రసే॑న॒ సమ॑సృక్ష్మహి . పయ॑స్వాꣳ అగ్న॒ ఆఽగ॑మం॒
 తం మా॒ సꣳ సృ॑జ॒ వర్చ॑సా .. దమే॑దమ॒ ఓష॑ధయ॒ ఆ షట్ చ॑ .. 1. 4. 45..

52 యస్త్వా॑ హృ॒దా కీ॒రిణా॒ మన్య॑మా॒నోఽమ॑ర్త్యం॒ మర్త్యో॒ జోహ॑వీమి . జాత॑వేదో॒
 యశో॑ అ॒స్మాసు॑ ధేహి ప్ర॒జాభి॑రగ్నే అమృత॒త్వమ॑శ్యాం .. యస్మై॒ త్వꣳ
 సు॒కృతే॑ జాతవేద॒ ఉ లో॒కమ॑గ్నే కృ॒ణవః॑ స్యో॒నం . అ॒శ్విన॒ꣳ॒ స
 పు॒త్రిణం॑ వీ॒రవం॑తం॒ గోమం॑తꣳ ర॒యిం న॑శతే స్వ॒స్తి .. త్వే సు పు॑త్త్ర
 శవ॒సోఽవృ॑త్ర॒న్ కామ॑కాతయః . న త్వామిం॒ద్రాతి॑ రిచ్యతే .. ఉ॒క్థౌ॑క్థే॒ సోమ॒
 ఇంద్రం॑ మమాద నీ॒థేనీ॑థే మ॒ఘవా॑నꣳ

53 సు॒తాసః॑ . యదీꣳ॑ స॒బాధః॑ పి॒తరం॒ న పు॒త్రాః స॑మా॒నద॑క్షా॒
 అవ॑సే॒ హవం॑తే .. అగ్నే॒ రసే॑న॒ తేజ॑సా॒ జాత॑వేదో॒ వి రో॑చసే
 . ర॒క్షో॒హాఽమీ॑వ॒చాత॑నః .. అ॒పో అన్వ॑చారిష॒ꣳ॒ రసే॑న॒
 సమ॑సృక్ష్మహి . పయ॑స్వాꣳ అగ్న॒ ఆఽగ॑మం॒ తం మా॒ సꣳ సృ॑జ॒ వర్చ॑సా ..

 వసు॒ర్వసు॑పతి॒ర్హిక॒మస్య॑గ్నే వి॒భావ॑సుః . స్యామ॑ తే సుమ॒తావపి॑ .. త్వామ॑గ్నే॒
 వసు॑పతిం॒ వసూ॑నామ॒భి ప్ర మం॑దే

54 అధ్వ॒రేషు॑ రాజన్ . త్వయా॒ వాజం॑ వాజ॒యంతో॑ జయేమా॒భి ష్యా॑మ
 పృథ్సు॒తీర్మర్త్యా॑నాం . త్వామ॑గ్నే వాజ॒సాత॑మం॒ విప్రా॑ వర్ధంతి॒ సుష్టు॑తం .
 స నో॑ రాస్వ సు॒వీర్యం᳚ .. అ॒యం నో॑ అ॒గ్నిర్వరి॑వః కృణోత్వ॒యం మృధః॑ పు॒ర
 ఏ॑తు ప్రభిం॒దన్న్ . అ॒యꣳ శత్రూం᳚జయతు॒ జర్హృ॑షాణో॒ఽయం వాజం॑ జయతు॒
 వాజ॑సాతౌ .. అ॒గ్నినా॒గ్నిః సమి॑ధ్యతే క॒విర్గృ॒హప॑తి॒ర్యువా᳚ . హ॒వ్య॒వాడ్
 జు॒హ్వా᳚స్యః .. త్వ2ꣳ హ్య॑గ్నే అ॒గ్నినా॒ విప్రో॒ విప్రే॑ణ॒ సంథ్స॒తా . సఖా॒
 సఖ్యా॑ సమి॒ధ్యసే᳚ .. ఉద॑గ్నే॒ శుచ॑య॒స్తవ॒ వి జ్యోతి॑షా .. మ॒ఘవా॑నం
 మందే॒ హ్య॑గ్నే॒ చతు॑ర్దశ చ .. 1. 4. 46..

వా॒చః ప్రా॒ణాయ॑ త్వా . ఉ॒ప॒యా॒మ గృ॑హీతోస్యపా॒నాయ॑ త్వా . ఆ వా॑యో వా॒యవే॑
 స॒జోషా᳚భ్యాం త్వా . అ॒యమృ॑తా॒యుభ్యాం᳚ త్వా . యా వా॑మ॒శ్విభ్యాం॒ మాధ్వీ᳚భ్యాం
 త్వా . ప్రా॒త॒ర్యుజా॑వ॒శ్విభ్యాం᳚ త్వా . అ॒యం వే॒నః శండా॑య త్వై॒ష తే॒
 యోని॑ర్వీ॒రతాం᳚ పాహి . తం మర్కా॑య త్వై॒ష తే॒ యోనిః॑ ప్ర॒జాః పా॑హి . యే
 దే॑వాస్త్రి॒ꣳ॒శదా᳚గ్రయ॒ణో॑సి॒ విశ్వే᳚భ్యస్త్వా దే॒వేభ్యః॑ . ఉ॒ప॒యా॒మ
 గృ॑హీతో॒సీంద్రా॑య త్వోక్థా॒యువే᳚ . మూ॒ర్ధాన॑మ॒గ్నయే᳚ త్వా వైశ్వాన॒రాయ॑ .
 మధు॑శ్చ స॒ꣳ॒ సర్పో॑సి . ఇంద్రా᳚గ్నీ ఇంద్రా॒గ్నిభ్యాం᳚ త్వా . ఓమా॑సో॒ విశ్వే᳚భ్యస్త్వా
 దే॒వేభ్యః॑ . మ॒రుత్వం॑తం॒ త్రీణీంద్రా॑య త్వా మ॒రుత్వ॑తే . మ॒హాన్ ద్వే మహేం॒ద్రాయ॑
 త్వా . క॒దాచ॒నాది॒త్యేభ్య॑స్త్వా . క॒దాచ॒నస్త॒రీర్వివ॑స్వ ఆదిత్య . ఇంద్ర॒ꣳ॒
 శుచి॑ర॒పః . వా॒మం త్రీందే॒వాయ॑ త్వా సవి॒త్రే . సు॒శర్మా॒ విశ్వే᳚భ్యస్త్వా
 దే॒వేభ్యః॑ . బృహ॒స్పతి॒స్త్వష్ట్రా॒ సోమం॑ పిబ॒ స్వాహా᳚ . హరి॑రసి స॒హ సో॑మా॒
 ఇంద్రా॑య॒ స్వాహా᳚ . అగ్న॒ ఆయూగ్॑ష్య॒గ్నయే᳚ త్వా॒ తేజ॑స్వతే . ఉ॒త్తిష్ఠ॒న్నింద్రా॑య॒
 త్వౌజ॑స్వతే . త॒రణిః॒ సూర్యా॑య త్వా॒ భ్రాజ॑స్వతే . ఆ తి॑ష్ఠాద్యాః॒ షడింద్రా॑య
 త్వా షోడ॒శినే᳚ . ఉదు॒ త్యం చి॒త్రం . అగ్నే॒నయ॒ దివం॑ గచ్ఛ . ఉ॒రుమాయు॑ష్టే॒
 యద్దే॑వా ముముగ్ధి .
అగ్నా॑విష్ణూ ముముక్తం . పరా॒ వై పం॒క్త్యః॑ . దే॒వా వై యే దే॒వాః పం॒క్త్యౌ᳚ . పరా॒ వై
 సవాచం᳚ . దే॒వా॒సు॒రాః కా॒ర్యం᳚ . భూమి॒ర్వ్య॑తృష్యన్ . ప్ర॒జాప॑తి॒ర్వ్య॑క్షుధ్యన్
 . భూమి॑రాది॒త్యా వై . అ॒గ్ని॒ హో॒త్రమా॑ది॒త్యో వై . భూమి॒ర్లేకః॒ సలే॑కః సు॒లేకః॑
 . విష్ణో॒రుదు॑త్త॒మం . అన్న॑పతే॒ పున॑స్త్వాఽది॒త్యాః . ఉ॒రుꣳ సꣳ సృ॑జ॒
 వర్చ॑సా . యస్త్వా॒ సుష్టు॑తం . త్వమ॑గ్నేయు॒క్ష్వాహి సు॑ష్టు॒తిం . త్వమ॑గ్నే॒
 విచ॑ర్షణే . యస్త్వా॒ విరో॑చసే ..

 ఆ ద॑దే వా॒చస్పత॑య ఉపయా॒మగృ॑హీతో॒స్యా వా॑యో అ॒యం వాం॒ యా వాం᳚
ప్రాత॒ర్యుజా॑వ॒యం తం యే దే॑వాస్త్రి॒ꣳ॒శదు॑పయా॒మ గృ॑హీతోసి
మూ॒ర్ధానం॒ మధు॒శ్చేంద్రా᳚గ్నీ॒ ఓమా॒సో మ॒రుత్వం॑త॒మింద్ర॑ మరుత్వో
మ॒రుత్వా᳚న్మ॒హాన్మ॒హాన్నృ॒వత్క॒దా వా॒మమద॑బ్ధేభి॒ర్॒ హిర॑ణ్యపాణిꣳ సు॒శర్మా॒
బృహ॒స్పతి॑సుతస్య॒ హరి॑ర॒స్యగ్న॑ ఉ॒త్తిష్ఠం॑త॒రణి॒రా ప్యా॑యస్వే॒యుష్టే యే
జ్యోతి॑ష్మతీం ప్రయా॒సాయ॑ చి॒త్తమా తి॒ష్ఠేంద్ర॒మసా॑వి॒ సర్వ॑స్య మ॒హాంథ్స॒జోషా॒
ఉదు॒ త్యం ధా॒తోరుꣳ హి యస్త్వా॒ షట్చ॑త్వారిꣳశత్ ..

 ఆ ద॑దే॒ యే దే॑వా మ॒హాను॒త్తిష్ఠం॒థ్సర్వ॑స్య సన్ దుర్మి॒త్రాశ్చతుః॑ పంచా॒శత్ ..

 ఆ ద॑దే॒ తవ॒ వి జ్యోతి॑షా ..

ప్రథమకాండే పంచమః ప్రశ్నః 5

1 దే॒వా॒సు॒రాః సంయ॑త్తా ఆస॒న్ తే దే॒వా వి॑జ॒యము॑ప॒యంతో॒ఽగ్నౌ వా॒మం వసు॒ సం
   న్య॑దధతే॒దము॑ నో భవిష్యతి॒ యది॑ నో జే॒ష్యంతీతి॒ తద॒గ్నిర్న్య॑కామయత॒
   తేనాపా᳚క్రామ॒త్ తద్దే॒వా వి॒జిత్యా॑వ॒రురు॑థ్సమానా॒ అన్వా॑య॒న్ తద॑స్య॒
   సహ॒సాఽది॑థ్సంత॒ సో॑ఽరోదీ॒ద్యదరో॑దీ॒త్ తద్రు॒ద్రస్య॑ రుద్ర॒త్వం
   యదశ్ర్వశీ॑యత॒ తద్

2 ర॑జ॒తꣳ హిర॑ణ్యమభవ॒త్ తస్మా᳚ద్రజ॒తꣳ
   హిర॑ణ్యమదక్షి॒ణ్యమ॑శ్రు॒జꣳ హి యో బ॒ర్॒హిషి॒ దదా॑తి పు॒రాఽస్య॑
   సంవథ్స॒రాద్గృ॒హే రు॑దంతి॒ తస్మా᳚ద్బ॒ర్॒హిషి॒ న దేయ॒ꣳ॒
   సో᳚ఽగ్నిర॑బ్రవీద్భా॒గ్య॑సా॒న్యథ॑ వ ఇ॒దమితి॑ పునరా॒ధేయం॑
   తే॒ కేవ॑ల॒మిత్య॑బ్రువన్నృ॒ధ్నవ॒త్ ఖలు॒ స ఇత్య॑బ్రవీ॒ద్యో
   మ॑ద్దేవ॒త్య॑మ॒గ్నిమా॒దధా॑తా॒ ఇతి॒ తం పూ॒షాఽఽధ॑త్త॒ తేన॑

3 పూ॒షాఽఽర్ధ్నో॒త్ తస్మా᳚త్ పౌ॒ష్ణాః ప॒శవ॑ ఉచ్యంతే॒ తం త్వష్టాఽఽధ॑త్త॒ తేన॒
   త్వష్టా᳚ఽఽర్ధ్నో॒త్ తస్మా᳚త్ త్వా॒ష్ట్రాః ప॒శవ॑ ఉచ్యంతే॒ తం మను॒రాఽధ॑త్త॒
   తేన॒ మను॑రార్ధ్నో॒త్ తస్మా᳚న్మాన॒వ్యః॑ ప్ర॒జా ఉ॑చ్యంతే॒ తం ధా॒తా ఽఽధ॑త్త॒
   తేన॑ ధా॒తాఽఽర్ధ్నో᳚త్ సంవథ్స॒రో వై ధా॒తా తస్మా᳚త్ సంవథ్స॒రం ప్ర॒జాః
   ప॒శవోఽను॒ ప్ర జా॑యంతే॒ య ఏ॒వం పు॑నరా॒ధేయ॒స్యర్ద్ధిం॒ వేద॒

4 ర్ధ్నోత్యే॒వ యో᳚ఽస్యై॒వం బం॒ధుతాం॒ వేద॒ బంధు॑మాన్ భవతి భాగ॒ధేయం॒ వా
 అ॒గ్నిరాహి॑త ఇ॒చ్ఛమా॑నః ప్ర॒జాం ప॒శూన్, యజ॑మాన॒స్యోప॑ దోద్రావో॒ద్వాస్య॒
 పున॒రా ద॑ధీత భాగ॒ధేయే॑నై॒వైన॒ꣳ॒ సమ॑ర్ధయ॒త్యథో॒
 శాంతి॑రే॒వాస్యై॒షా పున॑ర్వస్వో॒రా ద॑ధీతై॒తద్వై పు॑నరా॒ధేయ॑స్య॒
 నక్ష॑త్రం॒ యత్పున॑ర్వసూ॒ స్వాయా॑మే॒వైనం॑ దే॒వతా॑యామా॒ధాయ॑ బ్రహ్మవర్చ॒సీ
 భ॑వతి ద॒ర్భైరా ద॑ధా॒త్యయా॑తయామత్వాయ ద॒ర్భైరా ద॑ధాత్య॒ద్భ్య
 ఏ॒వైన॒మోష॑ధీభ్యోఽవ॒రుధ్యాఽఽధ॑త్తే॒ పంచ॑కపాలః పురో॒డాశో॑ భవతి॒
 పంచ॒ వా ఋ॒తవ॑ ఋ॒తుభ్య॑ ఏ॒వైన॑మవ॒రుధ్యాఽఽధ॑త్తే .. అశీ॑యత॒
 తత్ తేన॒ వేద॑ ద॒ర్భైః పంచ॑విꣳశతిశ్చ .. 1. 5. 1..

5 పరా॒ వా ఏ॒ష య॒జ్ఞం ప॒శూన్, వ॑పతి॒ యో᳚ఽగ్నిము॑ద్వా॒సయ॑తే॒ పంచ॑కపాలః
 పురో॒డాశో॑ భవతి॒ పాంక్తో॑ య॒జ్ఞః పాంక్తాః᳚ ప॒శవో॑ య॒జ్ఞమే॒వ ప॒శూనవ॑
 రుంధే వీర॒హా వా ఏ॒ష దే॒వానాం॒ యో᳚ఽగ్నిము॑ద్వా॒సయ॑తే॒ న వా ఏ॒తస్య॑ బ్రాహ్మ॒ణా
 ఋ॑తా॒యవః॑ పు॒రాఽన్న॑మక్షన్ పం॒క్త్యో॑ యాజ్యానువా॒క్యా॑ భవంతి॒ పాంక్తో॑
 య॒జ్ఞః పాంక్తః॒ పురు॑షో దే॒వానే॒వ వీ॒రం ని॑రవ॒దాయా॒గ్నిం పున॒రా

6 ధ॑త్తే శ॒తాక్ష॑రా భవంతి శ॒తాయుః॒ పురు॑షః శ॒తేంద్రి॑య॒
 ఆయు॑ష్యే॒వేంద్రి॒యే ప్రతి॑ తిష్ఠతి॒ యద్వా అ॒గ్నిరాహి॑తో॒ నర్ధ్యతే॒ జ్యాయో॑
 భాగ॒ధేయం॑ నికా॒మయ॑మానో॒ యదా᳚గ్నే॒యꣳ సర్వం॒ భవ॑తి॒ సైవాస్యర్ధిః॒
 సం వా ఏ॒తస్య॑ గృ॒హే వాక్ సృ॑జ్యతే॒ యో᳚ఽగ్నిము॑ద్వా॒సయ॑తే॒ స వాచ॒ꣳ॒
 సꣳసృ॑ష్టాం॒ యజ॑మాన ఈశ్వ॒రోఽను॒ పరా॑భవితో॒ర్విభ॑క్తయో భవంతి వా॒చో
 విధృ॑త్యై॒ యజ॑మాన॒స్యాప॑రాభావాయ॒

7 విభ॑క్తిం కరోతి॒ బ్రహ్మై॒వ తద॑కరుపా॒ꣳ॒శు య॑జతి॒ యథా॑ వా॒మం వసు॑
 వివిదా॒నో గూహ॑తి తా॒దృగే॒వ తద॒గ్నిం ప్రతి॑ స్విష్ట॒కృతం॒ నిరా॑హ॒ యథా॑
 వా॒మం వసు॑ వివిదా॒నః ప్ర॑కా॒శం జిగ॑మిషతి తా॒దృగే॒వ తద్విభ॑క్తి ము॒క్త్వా
 ప్ర॑యా॒జేన॒ వష॑ట్కరోత్యా॒యత॑నాదే॒వ నైతి॒ యజ॑మానో॒ వై పు॑రో॒డాశః॑
 ప॒శవ॑ ఏ॒తే ఆహు॑తీ॒ యద॒భితః॑ పురో॒డాశ॑మే॒తే ఆహు॑తీ

8 జు॒హోతి॒ యజ॑మానమే॒వోభ॒యతః॑ ప॒శుభిః॒ పరి॑ గృహ్ణాతి కృ॒తయ॑జుః॒
 సంభృ॑తసంభార॒ ఇత్యా॑హు॒ర్న సం॒భృత్యాః᳚ సంభా॒రా న యజుః॑ కర్త॒వ్య॑మిత్యథో॒
 ఖలు॑ సం॒భృత్యా॑ ఏ॒వ సం॑భా॒రాః క॑ర్త॒వ్యం॑ యజు॑ర్య॒జ్ఞస్య॒ సమృ॑ద్ధ్యై
 పునర్నిష్కృ॒తో రథో॒ దక్షి॑ణా పునరుథ్స్యూ॒తం వాసః॑ పునరుథ్సృ॒ష్టో॑ఽన॒డ్వాన్
 పు॑నరా॒ధేయ॑స్య॒ సమృద్ధ్యై స॒ప్త తే॑ అగ్నే స॒మిధః॑ స॒ప్త జి॒హ్వా
 ఇత్య॑గ్నిహో॒త్రం జు॑హోతి॒ యత్ర॑యత్రై॒వాస్య॒ న్య॑క్తం॒ తత॑

9 ఏ॒వైన॒మవ॑ రుంధే వీర॒హా వా ఏ॒ష దే॒వానాం॒ యో᳚ఽగ్నిము॑ద్వా॒సయ॑తే॒ తస్య॒
 వరు॑ణ ఏ॒వర్ణ॒యాదా᳚గ్నివారు॒ణమేకా॑దశకపాల॒మను॒ నిర్వ॑పే॒ద్యం చై॒వ హంతి॒
 యశ్చా᳚స్యర్ణ॒యాత్తౌ భా॑గ॒ధేయే॑న ప్రీణాతి॒ నాఽఽర్తి॒మార్ఛ॑తి॒ యజ॑మానః ..

 ఆఽప॑రాభావాయ పురో॒డాశ॑మే॒తే ఆహు॑తీ॒ తత॒ష్షట్త్రిꣳ॑శచ్చ .. 1. 5. 2..

10 భూమి॑ర్భూ॒మ్నా ద్యౌర్వ॑రి॒ణాఽన్తరి॑క్షం మహి॒త్వా . ఉ॒పస్థే॑
 తే దేవ్యదితే॒ఽగ్నిమ॑న్నా॒దమ॒న్నాద్యా॒యాఽఽద॑ధే .. ఆఽయం గౌః
 పృశ్ని॑రక్రమీ॒దస॑నన్మా॒తరం॒ పునః॑ . పి॒తరం॑ చ ప్ర॒యంథ్సువః॑ ..

 త్రి॒ꣳ॒శద్ధామ॒ వి రా॑జతి॒ వాక్ప॑తం॒గాయ॑ శిశ్రియే . ప్రత్య॑స్య వహ॒
 ద్యుభిః॑ .. అ॒స్య ప్రా॒ణాద॑పాన॒త్యం॑తశ్చ॑రతి రోచ॒నా . వ్య॑ఖ్యన్మహి॒షః
 సువః॑ .. యత్ త్వా᳚

11 క్రు॒ద్ధః ప॑రో॒వప॑ మ॒న్యునా॒ యదవ॑ర్త్యా . సు॒కల్ప॑మగ్నే॒ తత్ తవ॒
 పున॒స్త్వోద్దీ॑పయామసి .. యత్ తే॑ మ॒న్యుప॑రోప్తస్య పృథి॒వీమను॑ దధ్వ॒సే .
 ఆ॒ది॒త్యా విశ్వే॒ తద్దే॒వా వస॑వశ్చ స॒మాభ॑రన్ .. మనో॒ జ్యోతి॑ర్జుషతా॒మాజ్యం॒
 విచ్ఛి॑న్నం య॒జ్ఞꣳ సమి॒మం ద॑ధాతు . బృహ॒స్పతి॑స్తనుతామి॒మం నో॒ విశ్వే॑
 దే॒వా ఇ॒హ మా॑దయంతాం .. స॒ప్త తే॑ అగ్నే స॒మిధః॑ స॒ప్త జి॒హ్వాః స॒ప్త

12 ఋష॑యః స॒ప్త ధామ॑ ప్రి॒యాణి॑ . స॒ప్త హోత్రాః᳚ సప్త॒ధా త్వా॑ యజంతి స॒ప్త
 యోనీ॒రా పృ॑ణస్వా ఘృ॒తేన॑ .. పున॑రూ॒ర్జా ని వ॑ర్తస్వ॒ పున॑రగ్న ఇ॒షాఽఽయు॑షా
 . పున॑ర్నః పాహి వి॒శ్వతః॑ .. స॒హ ర॒య్యా ని వ॑ర్త॒స్వాగ్నే॒ పిన్వ॑స్వ॒ ధార॑యా .
 వి॒శ్వప్స్ని॑యా వి॒శ్వత॒స్పరి॑ .. లేకః॒ సలే॑కః సు॒లేక॒స్తే న॑ ఆది॒త్యా ఆజ్యం॑
 జుషా॒ణా వి॑యంతు॒ కేతః॒ సకే॑తః సు॒కేత॒స్తే న॑ ఆది॒త్యా ఆజ్యం॑ జుషా॒ణా వి॑యంతు॒
 వివ॑స్వా॒ꣳ॒ అది॑తి॒ర్దేవ॑జూతి॒స్తే న॑ ఆది॒త్యా ఆజ్యం॑ జుషా॒ణా వి॑యంతు ..

 త్వా॒ జి॒హ్వాః స॒ప్త సు॒కేత॒స్తే న॒స్త్రయో॑దశ చ .. 1. 5. 3..

13 భూమి॑ర్భూ॒మ్నా ద్యౌర్వ॑రి॒ణేత్యా॑హా॒ఽఽశిషై॒వైన॒మా ధ॑త్తే స॒ర్పా
 వై జీర్యం॑తోఽమన్యంత॒ స ఏ॒తం క॑స॒ర్ణీరః॑ కాద్రవే॒యో మంత్ర॑మపశ్య॒త్
 తతో॒ వై తే జీ॒ర్ణాస్త॒నూరపా᳚ఘ్నత సర్పరా॒జ్ఞియా॑ ఋ॒గ్భిర్గార్హ॑పత్య॒మా
 ద॑ధాతి పునర్న॒వమే॒వైన॑మ॒జరం॑ కృ॒త్వాఽఽధ॒త్తేఽథో॑ పూ॒తమే॒వ
 పృ॑థి॒వీమ॒న్నాద్యం॒ నోపా॑నమ॒థ్సైతం

14 మంత్ర॑మపశ్య॒త్ తతో॒ వై తామ॒న్నాద్య॒ముపా॑నమ॒ద్యథ్స॑ర్పరా॒జ్ఞియా॑
 ఋ॒గ్భిర్గార్హ॑పత్యమా॒దధా᳚త్య॒న్నాద్య॒స్యావ॑రుద్ధ్యా॒ అథో॑ అ॒స్యామే॒వైనం॒
 ప్రతి॑ష్ఠిత॒మా ధ॑త్తే॒ యత్త్వా᳚ క్రు॒ద్ధః ప॑రో॒వపేత్యా॒హాప॑హ్నుత ఏ॒వాస్మై॒ తత్
 పున॒స్త్వోద్దీ॑పయామ॒సీత్యా॑హ॒ సమిం॑ధ ఏ॒వైనం॒ యత్తే॑ మ॒న్యుప॑రోప్త॒స్యేత్యా॑హ
 దే॒వతా॑భిరే॒వై

15 న॒ꣳ॒ సం భ॑రతి॒ వి వా ఏ॒తస్య॑ య॒జ్ఞశ్ఛి॑ద్యతే॒
 యో᳚ఽగ్నిము॑ద్వా॒సయ॑తే॒ బృహ॒స్పతి॑వత్య॒ర్చోప॑ తిష్ఠతే॒ బ్రహ్మ॒ వై దే॒వానాం॒
 బృహ॒స్పతి॒ర్బ్రహ్మ॑ణై॒వ య॒జ్ఞꣳ సం ద॑ధాతి॒ విచ్ఛి॑న్నం య॒జ్ఞꣳ
 సమి॒మం ద॑ధా॒త్విత్యా॑హ॒ సంత॑త్యై॒ విశ్వే॑ దే॒వా ఇ॒హ మా॑దయంతా॒మిత్యా॑హ
 సం॒తత్యై॒వ య॒జ్ఞం దే॒వేభ్యోఽను॑ దిశతి స॒ప్త తే॑ అగ్నే స॒మిధః॑ స॒ప్త జి॒హ్వా

16 ఇత్యా॑హ స॒ప్తస॑ప్త॒ వై స॑ప్త॒ధాఽగ్నేః ప్రి॒యాస్త॒నువ॒స్తా ఏ॒వావ॑
 రుంధే॒ పున॑రూ॒ర్జా స॒హ ర॒య్యేత్య॒భితః॑ పురో॒డాశ॒మాహు॑తీ జుహోతి॒
 యజ॑మానమే॒వోర్జా చ॑ ర॒య్యా చో॑భ॒యతః॒ పరి॑ గృహ్ణాత్యాది॒త్యా వా
 అ॒స్మాల్లో॒కాద॒ముం లో॒కమా॑యం॒తే॑ఽముష్మి॑3ꣳల్లో॒కే వ్య॑తృష్యం॒త ఇ॒మం
 లో॒కం పున॑రభ్య॒వేత్యా॒గ్నిమా॒ధాయై॒తాన్ హోమా॑నజుహవు॒స్త ఆ᳚ర్ధ్నువ॒న్ తే
 సు॑వ॒ర్గ3ꣳల్లో॒కమా॑య॒న్॒ యః ప॑రా॒చీనం॑ పునరా॒ధేయా॑ద॒గ్నిమా॒దధీ॑త॒
 స ఏ॒తాన్ హోమా᳚న్జుహు యా॒ద్యామే॒వాఽఽది॒త్యా ఋద్ధి॒మార్ధ్ను॑వ॒న్ తామే॒వర్ధ్నో॑తి ..

 సైతం దే॒వతా॑భిరే॒వ జి॒హ్వా ఏ॒తాన్ పంచ॑విꣳశతిశ్చ .. 1. 5. 4..

17 ఉ॒ప॒ప్ర॒యంతో॑ అధ్వ॒రం మంత్రం॑ వోచేమా॒గ్నయే᳚ . ఆ॒రే అ॒స్మే చ॑ శృణ్వ॒తే ..

 అ॒స్య ప్ర॒త్నామను॒ ద్యుతꣳ॑ శు॒క్రం దు॑దుహ్రే॒ అహ్ర॑యః . పయః॑ సహస్ర॒సామృషిం᳚
 .. అ॒గ్నిర్మూ॒ర్ధా ది॒వః క॒కుత్ పతిః॑ పృథి॒వ్యా అ॒యం . అ॒పాꣳ రేతాꣳ॑సి జిన్వతి
 .. అ॒యమి॒హ ప్ర॑థ॒మో ధా॑యి ధా॒తృభి॒ర్హోతా॒ యజి॑ష్ఠో అధ్వ॒రేష్వీడ్యః॑ .
 యమప్న॑వానో॒ భృగ॑వో విరురు॒చుర్వనే॑షు చి॒త్రం వి॒భువం॑ వి॒శేవి॑శే ..

 ఉ॒భా వా॑మింద్రాగ్నీ ఆహు॒వధ్యా॑

18 ఉ॒భా రాధ॑సః స॒హ మా॑ద॒యధ్యై᳚ . ఉ॒భా దా॒తారా॑వి॒షాꣳ ర॑యీ॒ణాము॒భా
 వాజ॑స్య సా॒తయే॑ హువే వాం .. అ॒యం తే॒ యోని॑రృ॒త్వియో॒ యతో॑ జా॒తో అరో॑చథాః
 . తం జా॒నన్న॑గ్న॒ ఆ రో॒హాథా॑ నో వర్ధయా ర॒యిం .. అగ్న॒ ఆయూꣳ॑షి పవస॒
 ఆ సు॒వోర్జ॒మిషం॑ చ నః . ఆ॒రే బా॑ధస్వ దు॒చ్ఛునాం᳚ .. అగ్నే॒ పవ॑స్వ॒ స్వపా॑
 అ॒స్మే వర్చః॑ సు॒వీర్యం᳚ . దధ॒త్పోషꣳ॑ ర॒యిం

19 మయి॑ .. అగ్నే॑ పావక రో॒చిషా॑ మం॒ద్రయా॑ దేవ జి॒హ్వయా᳚ . ఆ దే॒వాన్, వ॑క్షి॒
 యక్షి॑ చ .. స నః॑ పావక దీది॒వోఽగ్నే॑ దే॒వాꣳ ఇ॒హాఽఽవ॑హ . ఉప॑ య॒జ్ఞꣳ
 హ॒విశ్చ॑ నః .. అ॒గ్నిః శుచి॑వ్రతతమః॒ శుచి॒ర్విప్రః॒ శుచిః॑ క॒విః .
 శుచీ॑ రోచత॒ ఆహు॑తః .. ఉద॑గ్నే॒ శుచ॑య॒స్తవ॑ శు॒క్రా భ్రాజం॑త ఈరతే .
 తవ॒ జ్యోతీగ్॑ష్య॒ర్చయః॑ .. ఆ॒యు॒ర్దా అ॑గ్నే॒ఽస్యాయు॑ర్మే

20 దేహి వర్చో॒దా అ॑గ్నేఽసి॒ వర్చో॑ మే దేహి తనూ॒పా అ॑గ్నేఽసి త॒నువం॑ మే
 పా॒హ్యగ్నే॒ యన్మే॑ త॒నువా॑ ఊ॒నం తన్మ॒ ఆ పృ॑ణ॒ చిత్రా॑వసో స్వ॒స్తి తే॑
 పా॒రమ॑శీ॒యేంధా॑నాస్త్వా శ॒తꣳ హిమా᳚ ద్యు॒మంతః॒ సమి॑ధీమహి॒ వయ॑స్వంతో
 వయ॒స్కృతం॒ యశ॑స్వంతో యశ॒స్కృతꣳ॑ సు॒వీరా॑సో॒ అదా᳚భ్యం . అగ్నే॑
 సపత్న॒దంభ॑నం॒ వర్షి॑ష్ఠే॒ అధి॒ నాకే᳚ .. సం త్వమ॑గ్నే॒ సూర్య॑స్య॒
 వర్చ॑సాఽగథాః॒ సమృషీ॑ణాగ్ స్తు॒తేన॒ సం ప్రి॒యేణ॒ ధామ్నా᳚ . త్వమ॑గ్నే॒
 సూర్య॑వర్చా అసి॒ సం మామాయు॑షా॒ వర్చ॑సా ప్ర॒జయా॑ సృజ .. ఆ॒హు॒వధ్యై॒
 పోషꣳ॑ ర॒యిం మే॒ వర్చ॑సా స॒ప్తద॑శ చ .. 1. 5. 5..

21 సం ప॑శ్యామి ప్ర॒జా అ॒హమిడ॑ప్రజసో మాన॒వీః . సర్వా॑ భవంతు నో గృ॒హే ..

 అంభః॒ స్థాంభో॑ వో భక్షీయ॒ మహః॑ స్థ॒ మహో॑ వో భక్షీయ॒ సహః॑ స్థ॒ సహో॑
 వో భక్షీ॒యోర్జః॒ స్థోర్జం॑ వో భక్షీయ॒ రేవ॑తీ॒ రమ॑ధ్వమ॒స్మి3ꣳల్లో॒కే᳚ఽస్మిన్
 గో॒ష్ఠే᳚ఽస్మిన్ క్షయే॒ఽస్మిన్, యోనా॑వి॒హైవ స్తే॒తో మాఽప॑ గాత బ॒హ్వీర్మే॑ భూయాస్త

22 సꣳహి॒తాసి॑ విశ్వరూ॒పీరా మో॒ర్జా వి॒శాఽఽగౌ॑ప॒త్యేనాఽఽ రా॒యస్పోషే॑ణ
 సహస్రపో॒షం వః॑ పుష్యాసం॒ మయి॑ వో॒ రాయః॑ శ్రయంతాం .. ఉప॑ త్వాఽగ్నే ది॒వేది॑వే॒
 దోషా॑వస్తర్ధి॒యా వ॒యం . నమో॒ భరం॑త॒ ఏమ॑సి . రాజం॑తమధ్వ॒రాణాం᳚
 గో॒పామృ॒తస్య॒ దీది॑విం . వర్ధ॑మాన॒గ్గ్॒ స్వే దమే᳚ .. స నః॑ పి॒తేవ॑
 సూ॒నవేఽగ్నే॑ సూపాయ॒నో భ॑వ . సచ॑స్వా నః స్వ॒స్తయే᳚ .. అగ్నే॒

23 త్వం నో॒ అంత॑మః . ఉ॒త త్రా॒తా శి॒వో భ॑వ వరూ॒థ్యః॑ .. తం త్వా॑ శోచిష్ఠ
 దీదివః . సు॒మ్నాయ॑ నూ॒నమీ॑మహే॒ సఖి॑భ్యః .. వసు॑ర॒గ్నిర్వసు॑శ్రవాః .
 అచ్ఛా॑ నక్షి ద్యు॒మత్త॑మో ర॒యిం దాః᳚ .. ఊ॒ర్జా వః॑ పశ్యామ్యూ॒ర్జా మా॑ పశ్యత
 రా॒యస్పోషే॑ణ వః పశ్యామి రా॒యస్పోషే॑ణ మా పశ్య॒తేడాః᳚ స్థ మధు॒కృతః॑
 స్యో॒నా మాఽఽవి॑శ॒తేరా॒ మదః॑ . స॒హ॒స్ర॒పో॒షం వః॑ పుష్యాసం॒

24 మయి॑ వో॒ రాయః॑ శ్రయంతాం .. తత్ స॑వి॒తుర్వరే᳚ణ్యం॒ భర్గో॑ దే॒వస్య॑ ధీమహి
 . ధియో॒ యో నః॑ ప్రచో॒దయా᳚త్ .. సో॒మాన॒గ్గ్॒ స్వర॑ణం కృణు॒హి బ్ర॑హ్మణస్పతే
 . క॒క్షీవం॑తం॒ య ఔ॑శి॒జం .. క॒దా చ॒న స్త॒రీర॑సి॒ నేంద్ర॑ సశ్చసి
 దా॒శుషే᳚ . ఉపో॒పేన్ను మ॑ఘవ॒న్ భూయ॒ ఇన్ను తే॒ దానం॑ దే॒వస్య॑ పృచ్యతే
 .. పరి॑ త్వాగ్నే॒ పురం॑ వ॒యం విప్రꣳ॑ సహస్య ధీమహి . ధృ॒షద్వ॑ర్ణం
 ది॒వేది॑వే భే॒త్తారం॑ భంగు॒రావ॑తః .. అగ్నే॑ గృహపతే సుగృహప॒తిర॒హం
 త్వయా॑ గృ॒హప॑తినా భూయాసꣳ సుగృహప॒తిర్మయా॒ త్వం గృ॒హప॑తినా భూయాః
 శ॒తꣳ హిమా॒స్తామా॒శిష॒మా శా॑సే॒ తంత॑వే॒ జ్యోతి॑ష్మతీం॒ తామా॒శిష॒మా
 శా॑సే॒ఽముష్మై॒ జ్యోతి॑ష్మతీం .. భూ॒యా॒స్త॒ స్వ॒స్తయేఽగ్నే॑ పుష్యాసం
 ధృ॒షద్వ॑ర్ణ॒మేకా॒న్నత్రి॒ꣳ॒శచ్చ॑ .. 1. 5. 6..

25 అయ॑జ్ఞో॒ వా ఏ॒ష యో॑ఽసా॒మోప॑ప్ర॒యంతో॑ అధ్వ॒రమిత్యా॑హ॒ స్తోమ॑మే॒వాస్మై॑
 యున॒క్త్యుపేత్యా॑హ ప్ర॒జా వై ప॒శవ॒ ఉపే॒మం లో॒కం ప్ర॒జామే॒వ ప॒శూని॒మం
 లో॒కముపై᳚త్య॒స్య ప్ర॒త్నామను॒ద్యుత॒మిత్యా॑హ సువ॒ర్గో వై లో॒కః ప్ర॒త్నః
 సు॑వ॒ర్గమే॒వ లో॒కꣳ స॒మారో॑హత్య॒గ్నిర్మూ॒ర్ధా ది॒వః క॒కుదిత్యా॑హ మూ॒ర్ధాన॑

26 మే॒వైనꣳ॑ సమా॒నానాం᳚ కరో॒త్యథో॑ దేవలో॒కాదే॒వ మ॑నుష్యలో॒కే
 ప్రతి॑తిష్ఠత్య॒యమి॒హ ప్ర॑థ॒మో ధా॑యి ధా॒తృభి॒రిత్యా॑హ॒ ముఖ్య॑మే॒వైనం॑
 కరోత్యు॒భా వా॑మింద్రాగ్నీ ఆహు॒వధ్యా॒ ఇత్యా॒హౌజో॒ బల॑మే॒వావ॑ రుంధే॒ఽయం తే॒
 యోని॑రృ॒త్వియ॒ ఇత్యా॑హ ప॒శవో॒ వై ర॒యిః ప॒శూనే॒వావ॑ రుంధే ష॒డ్భిరుప॑
 తిష్ఠతే॒ షడ్వా

27 ఋ॒తవ॑ ఋ॒తుష్వే॒వ ప్రతి॑ తిష్ఠతి ష॒డ్భిరుత్త॑రాభి॒రుప॑ తిష్ఠతే॒
 ద్వాద॑శ॒ సం ప॑ద్యంతే॒ ద్వాద॑శ॒ మాసాః᳚ సంవథ్స॒రః సం॑వథ్స॒ర ఏ॒వ
 ప్రతి॑ తిష్ఠతి॒ యథా॒ వై పురు॒షోఽశ్వో॒ గౌర్జీర్య॑త్యే॒వమ॒గ్నిరాహి॑తో
 జీర్యతి సంవథ్స॒రస్య॑ ప॒రస్తా॑దాగ్నిపావమా॒నీభి॒రుప॑ తిష్ఠతే
 పునర్న॒వమే॒వైన॑మ॒జరం॑ కరో॒త్యథో॑ పు॒నాత్యే॒వోప॑ తిష్ఠతే॒ యోగ॑
 ఏ॒వాస్యై॒ష ఉప॑ తిష్ఠతే॒

28 దమ॑ ఏ॒వాస్యై॒ష ఉప॑ తిష్ఠతే యా॒చ్ఞైవాస్యై॒షోప॑ తిష్ఠతే॒
 యథా॒ పాపీ॑యాం॒ఛ్రేయ॑స ఆ॒హృత్య॑ నమ॒స్యతి॑ తా॒దృగే॒వ తదా॑యు॒ర్దా
 అ॑గ్నే॒ఽస్యాయు॑ర్మే దే॒హీత్యా॑హాఽఽయు॒ర్దా హ్యే॑ష వ॑ర్చో॒దా అ॑గ్నేఽసి॒ వర్చో॑
 మే దే॒హీత్యా॑హ వర్చో॒దా హ్యే॑ష త॑నూ॒పా అ॑గ్నేఽసి త॒నువం॑ మే పా॒హీత్యా॑హ

29 తనూ॒పా హ్యే॑షోఽగ్నే॒ యన్మే॑ త॒నువా॑ ఊ॒నం తన్మ॒ ఆ పృ॒ణేత్యా॑హ॒ యన్మే᳚
 ప్ర॒జాయై॑ పశూ॒నామూ॒నం తన్మ॒ ఆ పూ॑ర॒యేతి॒ వావైతదా॑హ॒ చిత్రా॑వసో స్వ॒స్తి
 తే॑ పా॒రమ॑శీ॒యేత్యా॑హ॒ రాత్రి॒ర్వై చి॒త్రావ॑సు॒రవ్యు॑ష్ట్యై॒ వా ఏ॒తస్యై॑
 పు॒రా బ్రా᳚హ్మ॒ణా అ॑భైషు॒ర్వ్యు॑ష్టిమే॒వావ॑ రుంధ॒ ఇంధా॑నాస్త్వా శ॒తꣳ

30 హిమా॒ ఇత్యా॑హ శ॒తాయుః॒ పురు॑షః శ॒తేంద్రి॑య॒ ఆయు॑ష్యే॒వేంద్రి॒యే ప్రతి॑
 తిష్ఠత్యే॒షా వై సూ॒ర్మీ కర్ణ॑కావత్యే॒తయా॑ హ స్మ॒ వై దే॒వా అసు॑రాణాꣳ
 శతత॒ర్॒హాగ్ స్తృꣳ॑హంతి॒ యదే॒తయా॑ స॒మిధ॑మా॒దధా॑తి॒
 వజ్ర॑మే॒వైతచ్ఛ॑త॒ఘ్నీం యజ॑మానో॒ భ్రాతృ॑వ్యాయ॒ ప్రహ॑రతి॒
 స్తృత్యా॒ అఛం॑బట్కార॒ꣳ॒ సం త్వమ॑గ్నే॒ సూర్య॑స్య॒ వర్చ॑సా గథా॒
 ఇత్యా॑హై॒తత్త్వమసీ॒దమ॒హం భూ॑యాస॒మితి॒ వావైతదా॑హ॒ త్వమ॑గ్నే॒ సూర్య॑వర్చా
 అ॒సీత్యా॑హా॒ఽఽశిష॑మే॒వైతామా శా᳚స్తే .. మూ॒ర్ధాన॒ꣳ॒ షడ్వా ఏ॒ష ఉప॑
 తిష్ఠతే పా॒హీత్యా॑హ శ॒తమ॒హꣳ షోడ॑శ చ .. 1. 5. 7..

31 సం ప॑శ్యామి ప్ర॒జా అ॒హమిత్యా॑హ॒ యావం॑త ఏ॒వ గ్రా॒మ్యాః ప॒శవ॒స్తానే॒వావ॑
 రుం॒ధేఽమ్భః॒ స్థాంభో॑ వో భక్షీ॒యేత్యా॒హాంభో॒ హ్యే॑తా మహః॑ స్థ॒ మహో॑ వో
 భక్షీ॒యేత్యా॑హ॒ మహో॒ హ్యే॑తాః సహః॑ స్థ॒ సహో॑ వో భక్షీ॒యేత్యా॑హ॒ సహో॒
 హ్యే॑తా ఊర్జ॒స్థోర్జం॑ వో భక్షీ॒యేత్యా॒

32 హోర్జో॒ హ్యే॑తా రేవ॑తీ॒ రమ॑ధ్వ॒మిత్యా॑హ ప॒శవో॒ వై రే॒వతీః᳚ ప॒శూనే॒వాత్మన్
 ర॑మయత ఇ॒హైవ స్తే॒తో మాఽప॑ గా॒తేత్యా॑హ ధ్రు॒వా ఏ॒వైనా అన॑పగాః కురుత
 ఇష్టక॒చిద్వా అ॒న్యో᳚ఽగ్నిః ప॑శు॒చిద॒న్యః సꣳ॑హి॒తాసి॑ విశ్వరూ॒పీరితి॑
 వ॒థ్సమ॒భి మృ॑శ॒త్యుపై॒వైనం॑ ధత్తే పశు॒చిత॑మేనం కురుతే॒ ప్ర

33 వా ఏ॒షో᳚ఽస్మాల్లో॒కాచ్చ్య॑వతే॒ య ఆ॑హవ॒నీయ॑ముప॒ తిష్ఠ॑తే॒
 గార్హ॑పత్య॒ముప॑ తిష్ఠతే॒ఽస్మిన్నే॒వ లో॒కే ప్రతి॑ తిష్ఠ॒త్యథో॒ గార్హ॑పత్యాయై॒వ
 ని హ్ను॑తే గాయ॒త్రీభి॒రుప॑ తిష్ఠతే॒ తేజో॒ వై గా॑య॒త్రీ తేజ॑ ఏ॒వాత్మన్
 ధ॒త్తేఽథో॒ యదే॒తం తృ॒చమ॒న్వాహ॒ సంత॑త్యై॒ గార్హ॑పత్యం॒ వా అను॑ ద్వి॒పాదో॑
 వీ॒రాః ప్రజా॑యంతే॒ య ఏ॒వం వి॒ద్వాన్ ద్వి॒పదా॑భి॒ర్గార్హ॑పత్యముప॒ తిష్ఠ॑త॒

34 ఆఽస్య॑ వీ॒రో జా॑యత ఊ॒ర్జా వః॑ పశ్యామ్యూ॒ర్జా మా॑
 పశ్య॒తేత్యా॑హా॒ఽఽశిష॑మే॒వైతామా శా᳚స్తే॒ తథ్స॑వి॒తుర్వరే᳚ణ్య॒మిత్యా॑హ॒
 ప్రసూ᳚త్యై సో॒మాన॒గ్గ్॒ స్వర॑ణ॒మిత్యా॑హ సోమపీ॒థమే॒వావ॑ రుంధే కృణు॒హి
 బ్ర॑హ్మణస్పత॒ ఇత్యా॑హ బ్రహ్మవర్చ॒సమే॒వావ॑ రుంధే క॒దా చ॒న స్త॒రీర॒సీత్యా॑హ॒
 న స్త॒రీꣳ రాత్రిం॑ వసతి॒

35 య ఏ॒వం వి॒ద్వాన॒గ్నిము॑ప॒ తిష్ఠ॑తే॒ పరి॑ త్వాగ్నే॒ పురం॑ వ॒యమిత్యా॑హ
 పరి॒ధిమే॒వైతం పరి॑ దధా॒త్యస్కం॑దా॒యాగ్నే॑ గృహపత॒ ఇత్యా॑హ
 యథాయ॒జురే॒వైతచ్ఛ॒తꣳ హిమా॒ ఇత్యా॑హ శ॒తం త్వా॑ హేమం॒తానిం॑ధిషీ॒యేతి॒
 వావైతదా॑హ పు॒త్రస్య॒ నామ॑ గృహ్ణాత్యన్నా॒దమే॒వైనం॑ కరోతి॒ తామా॒శిష॒మా
 శా॑సే॒ తంత॑వే॒ జ్యోతి॑ష్మతీ॒మితి॑ బ్రూయా॒ద్యస్య॑ పు॒త్త్రోఽజా॑తః॒
 స్యాత్తే॑జ॒స్వ్యే॑వాస్య॑ బ్రహ్మవర్చ॒సీ పు॒త్త్రో జా॑యతే॒ తామా॒శిష॒మా
 శా॑సే॒ఽముష్మై॒ జ్యోతి॑ష్మతీ॒మితి॑ బ్రూయా॒ద్యస్య॑ పు॒త్త్రో జా॒తః స్యాత్
 తేజ॑ ఏ॒వాస్మి॑న్ బ్రహ్మవర్చ॒సం ద॑ధాతి .. ఊర్జం॑ వో భక్షీ॒యేతి॒ ప్ర
 గార్హ॑పత్యముప॒తిష్ఠ॑తే వసతి॒ జ్యోతి॑ష్మతీ॒మేకా॒న్నత్రి॒ꣳ॒శచ్చ॑ .. 1. 5. 8..

36 అ॒గ్ని॒హో॒త్రం జు॑హోతి॒ యదే॒వ కించ॒ యజ॑మానస్య॒ స్వం తస్యై॒వ తద్రేతః॑
 సించతి ప్ర॒జన॑నే ప్ర॒జన॑న॒ꣳ॒ హి వా అ॒గ్నిరథౌష॑ధీ॒రంత॑గతా దహతి॒
 తాస్తతో॒ భూయ॑సీః॒ ప్రజా॑యంతే॒ యథ్సా॒యం జు॒హోతి॒ రేత॑ ఏ॒వ తథ్సిం॑చతి॒
 ప్రైవ ప్రా॑త॒స్తనే॑న జనయతి॒ తద్రేతః॑ సి॒క్తం న త్వష్ట్రాఽవి॑కృతం॒ ప్రజా॑యతే
 యావ॒చ్ఛో వై రేత॑సః సి॒క్తస్య॒

37 త్వష్టా॑ రూ॒పాణి॑ విక॒రోతి॑ తావ॒చ్ఛో వై తత్ప్రజా॑యత ఏ॒ష వై దైవ్య॒స్త్వష్టా॒
 యో యజ॑తే బ॒హ్వీభి॒రుప॑ తిష్ఠతే॒ రేత॑స ఏ॒వ సి॒క్తస్య॑ బహు॒శో రూ॒పాణి॒ వి
 క॑రోతి॒ స ప్రైవ జా॑యతే॒ శ్వఃశ్వో॒ భూయా᳚న్ భవతి॒ య ఏ॒వం వి॒ద్వాన॒గ్నిము॑ప॒
 తిష్ఠ॒తేఽహ॑ర్దే॒వానా॒మాసీ॒ద్రాత్రి॒రసు॑రాణాం॒ తేఽసు॑రా॒ యద్దే॒వానాం᳚ వి॒త్తం
 వేద్య॒మాసీ॒త్తేన॑ స॒హ

38 రాత్రిం॒ ప్రావి॑శ॒న్ తే దే॒వా హీ॒నా అ॑మన్యంత॒ తే॑ఽపశ్యన్నాగ్నే॒యీ రాత్రి॑రాగ్నే॒యాః
 ప॒శవ॑ ఇ॒మమే॒వాగ్ని2ꣳ స్త॑వామ॒ స నః॑ స్తు॒తః ప॒శూన్ పున॑ర్దాస్య॒తీతి॒
 తే᳚ఽగ్నిమ॑స్తువం॒థ్స ఏ᳚భ్యః స్తు॒తో రాత్రి॑యా॒ అధ్యహ॑ర॒భి ప॒శూన్నిరా᳚ర్జ॒త్
 తే దే॒వాః ప॒శూన్, వి॒త్వా కామాꣳ॑ అకుర్వత॒ య ఏ॒వం వి॒ద్వాన॒గ్నిము॑ప॒తిష్ఠ॑తే
 పశు॒మాన్ భ॑వత్యా

39 ది॒త్యో వా అ॒స్మాల్లో॒కాద॒ముం లో॒కమై॒త్ సో॑ఽముం లో॒కం గ॒త్వా పున॑రి॒మం
 లో॒కమ॒భ్య॑ధ్యాయ॒త్ స ఇ॒మం లో॒కమా॒గత్య॑ మృ॒త్యోర॑బిభేన్మృ॒త్యుసం॑యుత
 ఇవ॒ హ్య॑యం లో॒కః సో॑ఽమన్యతే॒మమే॒వాగ్ని2ꣳ స్త॑వాని॒ స మా᳚ స్తు॒తః
 సు॑వ॒ర్గం లో॒కం గ॑మయిష్య॒తీతి॒ సో᳚ఽగ్నిమ॑స్తౌ॒త్ స ఏ॑నగ్గ్ స్తు॒తః సు॑వ॒ర్గం
 లో॒కమ॑గమయ॒ద్య

40 ఏ॒వం వి॒ద్వాన॒గ్నిము॑ప॒తిష్ఠ॑తే సువ॒ర్గమే॒వ లో॒కమే॑తి॒ సర్వ॒మాయు॑రేత్య॒భి
 వా ఏ॒షో᳚ఽగ్నీ ఆ రో॑హతి॒ య ఏ॑నావుప॒తిష్ఠ॑తే॒ యథా॒ ఖలు॒ వై
 శ్రేయా॑న॒భ్యారూ॑ఢః కా॒మయ॑తే॒ తథా॑ కరోతి॒ నక్త॒ముప॑ తిష్ఠతే॒ న ప్రా॒తః
 సꣳ హి నక్తం॑ వ్ర॒తాని॑ సృ॒జ్యంతే॑ స॒హ శ్రేయాగ్॑శ్చ॒ పాపీ॑యాగ్శ్చాసాతే॒
 జ్యోతి॒ర్వా అ॒గ్నిస్తమో॒ రాత్రి॒ర్య

41 న్నక్త॑ముప॒తిష్ఠ॑తే॒ జ్యోతి॑షై॒వ తమ॑స్తరత్యుప॒స్థేయో॒ఽగ్నీ 3 ర్ నోప॒స్థేయా
 3 ఇత్యా॑హుర్మను॒ష్యా॑యేన్న్వై యోఽహ॑రహరా॒హృత్యాథై॑నం॒ యాచ॑తి॒ స ఇన్న్వై
 తముపా᳚ర్ఛ॒త్యథ॒ కో దే॒వానహ॑రహర్యాచిష్య॒తీతి॒ తస్మా॒న్నోప॒స్థేయోఽథో॒
 ఖల్వా॑హురా॒శిషే॒ వై కం యజ॑మానో యజత॒ ఇత్యే॒షా ఖలు॒ వా

42 ఆహి॑తాగ్నేరా॒శీర్యద॒గ్నిము॑ప॒ తిష్ఠ॑తే॒ తస్మా॑దుప॒స్థేయః॑
 ప్ర॒జాప॑తిః ప॒శూన॑సృజత॒ తే సృ॒ష్టా అ॑హోరా॒త్రే ప్రావి॑శ॒న్
 తాంఛందో॑భి॒రన్వ॑వింద॒ద్యచ్ఛందో॑భిరుప॒తిష్ఠ॑తే॒ స్వమే॒వ తదన్వి॑చ్ఛతి॒
 న తత్ర॑ జా॒మ్య॑స్తీత్యా॑హు॒ఱ్యోఽహ॑రహరుప॒తిష్ఠ॑త॒ ఇతి॒ యో వా అ॒గ్నిం
 ప్ర॒త్యఙ్ఙు॑ప॒తిష్ఠ॑తే॒ ప్రత్యే॑నమోషతి॒ యః పరా॒ఙ్॒ విష్వ॑ఙ్ ప్ర॒జయా॑
 ప॒శుభి॑రేతి॒ కవా॑తిర్యఙ్ఙి॒వోప॑ తిష్ఠేత॒ నైనం॑ ప్ర॒త్యోష॑తి॒ న
 విష్వ॑ఙ్ ప్ర॒జయా॑ ప॒శుభి॑రేతి .. సి॒క్తస్య॑ స॒హ భ॑వతి॒ యో యత్ఖలు॒
 వై ప॒శుభి॒స్త్రయో॑దశ చ .. 1. 5. 9..

43 మమ॒ నామ॑ ప్రథ॒మం జా॑తవేదః పి॒తా మా॒తా చ॑ దధతు॒ర్యదగ్రే᳚ . తత్త్వం
 బి॑భృహి॒ పున॒రా మదైతో॒స్తవా॒హం నామ॑ బిభరాణ్యగ్నే .. మమ॒ నామ॒ తవ॑
 చ జాతవేదో॒ వాస॑సీ ఇవ వి॒వసా॑నౌ॒ యే చరా॑వః . ఆయు॑షే॒ త్వం జీ॒వసే॑
 వ॒యం య॑థాయ॒థం వి పరి॑ దధావహై॒ పున॒స్తే .. నమో॒ఽగ్నయేఽప్ర॑తివిద్ధాయ॒
 నమోఽనా॑ధృష్టాయ॒ నమః॑ స॒మ్రాజే᳚ . అషా॑ఢో

44 అ॒గ్నిర్బృ॒హద్వ॑యా విశ్వ॒జిథ్సహం॑త్యః॒ శ్రేష్ఠో॑ గంధ॒ర్వః .. త్వత్పి॑తారో
 అగ్నే దే॒వాస్త్వామా॑హుతయ॒స్త్వద్వి॑వాచనాః . సం మామాయు॑షా॒ సం గౌ॑ప॒త్యేన॒ సుహి॑తే
 మా ధాః .. అ॒యమ॒గ్నిః శ్రేష్ఠ॑తమో॒ఽయం భగ॑వత్తమో॒ఽయꣳ స॑హస్ర॒సాత॑మః
 . అ॒స్మా అ॑స్తు సు॒వీర్యం᳚ .. మనో॒ జ్యోతి॑ర్జుషతా॒మాజ్యం॒ విచ్ఛి॑న్నం య॒జ్ఞꣳ
 సమి॒మం ద॑ధాతు . యా ఇ॒ష్టా ఉ॒షసో॑ ని॒మ్రుచ॑శ్చ॒ తాః సం ద॑ధామి హ॒విషా॑
 ఘృ॒తేన॑ .. పయ॑స్వతీ॒రోష॑ధయః॒

45 పయ॑స్వద్వీ॒రుధాం॒ పయః॑ . అ॒పాం పయ॑సో॒ యత్పయ॒స్తేన॒ మామిం॑ద్ర॒ సꣳ
 సృ॑జ .. అగ్నే᳚ వ్రతపతే వ్ర॒తం చ॑రిష్యామి॒ తచ్ఛ॑కేయం॒ తన్మే॑ రాధ్యతాం
 .. అ॒గ్నిꣳ హోతా॑రమి॒హ తꣳ హు॑వే దే॒వాన్, య॒జ్ఞియా॑ని॒హ యాన్ హవా॑మహే ..

 ఆ యం॑తు దే॒వాః సు॑మన॒స్యమా॑నా వి॒యంతు॑ దే॒వా హ॒విషో॑ మే అ॒స్య .. కస్త్వా॑
 యునక్తి॒ స త్వా॑ యునక్తు॒ యాని॑ ఘ॒ర్మే క॒పాలా᳚న్యుపచి॒న్వంతి॑

46 వే॒ధసః॑ . పూ॒ష్ణస్తాన్యపి॑ వ్ర॒త ఇం॑ద్రవా॒యూ విముం॑చతాం .. అభి॑న్నో ఘ॒ర్మో
 జీ॒రదా॑ను॒ర్యత॒ ఆత్త॒స్తద॑గ॒న్ పునః॑ . ఇ॒ధ్మో వేదిః॑ పరి॒ధయ॑శ్చ॒
 సర్వే॑ య॒జ్ఞస్యాఽఽయు॒రను॒ సం చ॑రంతి .. త్రయ॑స్త్రిꣳశ॒త్తంత॑వో॒
 యే వి॑తత్ని॒రే య ఇ॒మం య॒జ్ఞ2ꣳ స్వ॒ధయా॒ దదం॑తే॒ తేషాం᳚ ఛి॒న్నం
 ప్రత్యే॒తద్ద॑ధామి॒ స్వాహా॑ ఘ॒ర్మో దే॒వాꣳ అప్యే॑తు .. అషా॑ఢ॒ ఓష॑ధయ
 ఉపచి॒న్వంతి॒ పంచ॑చత్వారిꣳశచ్చ .. 1. 5. 10..

47 వై॒శ్వా॒న॒రో న॑ ఊ॒త్యాఽఽప్ర యా॑తు పరా॒వతః॑ . అ॒గ్నిరు॒క్థేన॒ వాహ॑సా ..

 ఋ॒తావా॑నం వైశ్వాన॒రమృ॒తస్య॒ జ్యోతి॑ష॒స్పతిం᳚ . అజ॑స్రం ఘ॒ర్మమీ॑మహే ..

 వై॒శ్వా॒న॒రస్య॑ ద॒ꣳ॒సనా᳚భ్యో బృ॒హదరి॑ణా॒దేకః॑ స్వప॒స్య॑యా క॒విః
 . ఉ॒భా పి॒తరా॑ మ॒హయ॑న్నజాయతా॒గ్నిర్ద్యావా॑పృథి॒వీ భూరి॑రేతసా .. పృ॒ష్టో
 ది॒వి పృ॒ష్టో అ॒గ్నిః పృ॑థి॒వ్యాం పృ॒ష్టో విశ్వా॒ ఓష॑ధీ॒రా వి॑వేశ .
 వై॒శ్వా॒న॒రః సహ॑సా పృ॒ష్టో అ॒గ్నిః స నో॒ దివా॒ స

48 రి॒షః పా॑తు॒ నక్తం᳚ .. జా॒తో యద॑గ్నే॒ భువ॑నా॒ వ్యఖ్యః॑ ప॒శుం న గో॒పా
 ఇర్యః॒ పరి॑జ్మా . వైశ్వా॑నర॒ బ్రహ్మ॑ణే వింద గా॒తుం యూ॒యం పా॑త స్వ॒స్తిభిః॒
 సదా॑ నః .. త్వమ॑గ్నే శో॒చిషా॒ శోశు॑చాన॒ ఆ రోద॑సీ అపృణా॒ జాయ॑మానః .
 త్వం దే॒వాꣳ అ॒భిశ॑స్తేరముంచో॒ వైశ్వా॑నర జాతవేదో మహి॒త్వా .. అ॒స్మాక॑మగ్నే
 మ॒ఘవ॑థ్సు ధార॒యానా॑మి క్ష॒త్త్రమ॒జరꣳ॑ సు॒వీర్యం᳚ . వ॒యం జ॑యేమ
 శ॒తినꣳ॑ సహ॒స్రిణం॒ వైశ్వా॑నర॒

49 వాజ॑మగ్నే॒ తవో॒తిభిః॑ .. వై॒శ్వా॒న॒రస్య॑ సుమ॒తౌ స్యా॑మ॒ రాజా॒ హి కం॒
 భువ॑నానామభి॒శ్రీః . ఇ॒తో జా॒తో విశ్వ॑మి॒దం వి చ॑ష్టే వైశ్వాన॒రో య॑తతే॒
 సూర్యే॑ణ .. అవ॑ తే॒ హేడో॑ వరుణ॒ నమో॑భి॒రవ॑ య॒జ్ఞేభి॑రీమహే హ॒విర్భిః॑
 . క్షయ॑న్న॒స్మభ్య॑మసుర ప్రచేతో॒ రాజ॒న్నేనాꣳ॑సి శిశ్రథః కృ॒తాని॑ ..

 ఉదు॑త్త॒మం వ॑రుణ॒ పాశ॑మ॒స్మదవా॑ధ॒మం వి మ॑ధ్య॒మ2ꣳ శ్ర॑థాయ .
 అథా॑ వ॒యమా॑దిత్య

50 వ్ర॒తే తవానా॑గసో॒ అది॑తయే స్యామ .. ద॒ధి॒క్రావ్ణ్ణో॑ అకారిషం జి॒ష్ణోరశ్వ॑స్య
 వా॒జినః॑ .. సు॒ర॒భి నో॒ ముఖా॑ కర॒త్ ప్ర ణ॒ ఆయూꣳ॑షి తారిషత్ .. ఆ
 ద॑ధి॒క్రాః శవ॑సా॒ పంచ॑ కృ॒ష్టీః సూర్య॑ ఇవ॒ జ్యోతి॑షా॒ఽపస్త॑తాన .
 స॒హ॒స్ర॒సాః శ॑త॒సా వా॒జ్యర్వా॑ పృ॒ణక్తు॒ మధ్వా॒ సమి॒మా వచాꣳ॑సి ..

 అ॒గ్నిర్మూ॒ర్ధా భువః॑ . మరు॑తో॒ యద్ధ॑ వో ది॒వః సు॑మ్నా॒యంతో॒ హవా॑మహే . ఆ తూ న॒

51 ఉప॑ గంతన .. యా వః॒ శర్మ॑ శశమా॒నాయ॒ సంతి॑ త్రి॒ధాతూ॑ని దా॒శుషే॑
 యచ్ఛ॒తాధి॑ . అ॒స్మభ్యం॒ తాని॑ మరుతో॒ వి యం॑త ర॒యిం నో॑ ధత్త వృషణః
 సు॒వీరం᳚ .. అది॑తిర్న ఉరుష్య॒త్వది॑తిః॒ శర్మ॑ యచ్ఛతు . అది॑తిః పా॒త్వꣳహ॑సః
 .. మ॒హీమూ॒షు మా॒తరꣳ॑ సువ్ర॒తానా॑మృ॒తస్య॒ పత్నీ॒మవ॑సే హువేమ .
 తు॒వి॒క్ష॒త్త్రామ॒జరం॑తీమురూ॒చీꣳ సు॒శర్మా॑ణ॒మది॑తిꣳ సు॒ప్రణీ॑తిం
 .. సు॒త్రామా॑ణం పృథి॒వీం ద్యామ॑నే॒హసꣳ॑ సు॒శర్మా॑ణ॒మది॑తిꣳ
 సు॒ప్రణీ॑తిం . దైవీం॒ నావగ్గ్॑ స్వరి॒త్రామనా॑గస॒మస్ర॑వంతీ॒మా రు॑హేమా స్వ॒స్తయే᳚
 .. ఇ॒మాꣳ సు నావ॒మాఽరు॑హꣳ శ॒తారి॑త్రాꣳ శ॒తస్ఫ్యాం᳚ . అచ్ఛి॑ద్రాం
 పారయి॒ష్ణుం .. దివా॒ స స॑హ॒స్రిణం॒ వైశ్వా॑నరాఽఽదిత్య॒ తూ నో॑ఽనే॒హసꣳ॑
 సు॒శర్మా॑ణ॒మేకా॒న్నవిꣳ॑శ॒తిశ్చ॑ .. 1. 5. 11.. దే॒వా॒సు॒రాః పరా॒
 భూమి॒ర్భూమి॑రుపప్ర॒యంతః॒ సం ప॑శ్యా॒మ్యయ॑జ్ఞః॒ సం ప॑శ్యామ్యగ్ని హో॒త్రం మమ॒
 నామ॑ వైశ్వానర॒ ఏకా॑దశ .. దే॒వా॒సు॒రాః క్రు॒ద్ధః సం ప॑శ్యామి॒ సం ప॑శ్యామి॒
 నక్త॒ముప॑ గంత॒నైక॑ పంచా॒శత్ .. దే॒వా॒సు॒రాః పా॑రయి॒ష్ణుం ..

ప్రథమకాండే షష్ఠః ప్రశ్నః 6

1 సం త్వా॑ సించామి॒ యజు॑షా ప్ర॒జామాయు॒ర్ధనం॑ చ . బృహ॒స్పతి॑ప్రసూతో॒
 యజ॑మాన ఇ॒హ మా రి॑షత్ .. ఆజ్య॑మసి స॒త్యమ॑సి స॒త్యస్యాధ్య॑క్షమసి హ॒విర॑సి
 వైశ్వాన॒రం వై᳚శ్వదే॒వముత్పూ॑తశుష్మꣳ స॒త్యౌజాః॒ సహో॑ఽసి॒ సహ॑మానమసి॒
 సహ॒స్వారా॑తీః॒ సహ॑స్వారాతీయ॒తః సహ॑స్వ॒ పృత॑నాః॒ సహ॑స్వ పృతన్య॒తః .
 స॒హస్ర॑వీర్యమసి॒ తన్మా॑ జి॒న్వాఽఽజ్య॒స్యాఽఽజ్య॑మసి స॒త్యస్య॑ స॒త్యమ॑సి
 స॒త్యాయు॑

2 రసి స॒త్యశు॑ష్మమసి స॒త్యేన॑ త్వా॒ఽభి ఘా॑రయామి॒ తస్య॑ తే భక్షీయ పంచా॒నాం
 త్వా॒ వాతా॑నాం యం॒త్రాయ॑ ధ॒ర్త్రాయ॑ గృహ్ణామి పంచా॒నాం త్వ॑ర్తూ॒నాం యం॒త్రాయ॑
 ధ॒ర్త్రాయ॑ గృహ్ణామి పంచా॒నాం త్వా॑ ది॒శాం యం॒త్రాయ॑ ధ॒ర్త్రాయ॑ గృహ్ణామి
 పంచా॒నాం త్వా॑ పంచజ॒నానాం᳚ యం॒త్రాయ॑ ధ॒ర్త్రాయ॑ గృహ్ణామి చ॒రోస్త్వా॒
 పంచ॑బిలస్య యం॒త్రాయ॑ ధ॒ర్త్రాయ॑ గృహ్ణామి॒ బ్రహ్మ॑ణస్త్వా॒ తేజ॑సే యం॒త్రాయ॑
 ధ॒ర్త్రాయ॑ గృహ్ణామి క్ష॒త్రస్య॒ త్వౌజ॑సే యం॒త్రాయ॑

3 ధ॒ర్త్రాయ॑ గృహ్ణామి వి॒శే త్వా॑ యం॒త్రాయ॑ ధ॒ర్త్రాయ॑ గృహ్ణామి సు॒వీర్యా॑య త్వా
 గృహ్ణామి సుప్రజా॒స్త్వాయ॑ త్వా గృహ్ణామి రా॒యస్పోషా॑య త్వా గృహ్ణామి బ్రహ్మవర్చ॒సాయ॑
 త్వా గృహ్ణామి॒ భూర॒స్మాకꣳ॑ హ॒విర్దే॒వానా॑మా॒శిషో॒ యజ॑మానస్య దే॒వానాం᳚
 త్వా దే॒వతా᳚భ్యో గృహ్ణామి॒ కామా॑య త్వా గృహ్ణామి .. స॒త్యాయు॒రోజ॑సే యం॒త్రాయ॒
 త్రయ॑స్త్రిꣳశచ్చ .. 1. 6. 1..

4 ధ్రు॒వో॑ఽసి ధ్రు॒వో॑ఽహꣳ స॑జా॒తేషు॑ భూయాసం॒ ధీర॒శ్చేత్తా॑
 వసు॒విదు॒గ్రో᳚ఽస్యు॒గ్రో॑ఽహꣳ స॑జా॒తేషు॑ భూయాసము॒గ్రశ్చేత్తా॑
 వసు॒విద॑భి॒భూర॑స్యభి॒భూర॒హꣳ స॑జా॒తేషు॑ భూయాసమభి॒భూశ్చేత్తా॑
 వసు॒విద్యు॒నజ్మి॑ త్వా॒ బ్రహ్మ॑ణా॒ దైవ్యే॑న హ॒వ్యాయా॒స్మై వోఢ॒వే జా॑తవేదః .
 ఇంధా॑నాస్త్వా సుప్ర॒జసః॑ సు॒వీరా॒ జ్యోగ్జీ॑వేమ బలి॒హృతో॑ వ॒యం తే᳚ .. యన్మే॑
 అగ్నే అ॒స్య య॒జ్ఞస్య॒ రిష్యా॒

5 ద్యద్వా॒ స్కందా॒దాజ్య॑స్యో॒త వి॑ష్ణో . తేన॑ హన్మి స॒పత్నం॑ దుర్మరా॒యుమైనం॑
 దధామి॒ నిరృ॑త్యా ఉ॒పస్థే᳚ . భూర్భువః॒ సువ॒రుచ్ఛు॑ష్మో అగ్నే॒ యజ॑మానాయైధి॒
 నిశు॑ష్మో అభి॒దాస॑తే . అగ్నే॒ దేవే᳚ద్ధ॒ మన్వి॑ద్ధ॒ మంద్ర॑జి॒హ్వామ॑ర్త్యస్య
 తే హోతర్మూ॒ర్ధన్నా జి॑ఘర్మి రా॒యస్పోషా॑య సుప్రజా॒స్త్వాయ॑ సు॒వీర్యా॑య॒ మనో॑ఽసి
 ప్రాజాప॒త్యం మన॑సా మా భూ॒తేనాఽఽవి॑శ॒ వాగ॑స్యైం॒ద్రీ స॑పత్న॒క్షయ॑ణీ

6 వా॒చా మేం᳚ద్రి॒యేణాఽఽవి॑శ వసం॒తమృ॑తూ॒నాం ప్రీ॑ణామి॒ స మా᳚ ప్రీ॒తః ప్రీ॑ణాతు
 గ్రీ॒ష్మమృ॑తూ॒నాం ప్రీ॑ణామి॒ స మా᳚ ప్రీ॒తః ప్రీ॑ణాతు వ॒ర్॒షా ఋ॑తూ॒నాం ప్రీ॑ణామి॒
 తా మా᳚ ప్రీ॒తాః ప్రీ॑ణంతు శ॒రద॑మృతూ॒నాం ప్రీ॑ణామి॒ సా మా᳚ ప్రీ॒తా ప్రీ॑ణాతు
 హేమంతశిశి॒రావృ॑తూ॒నాం ప్రీ॑ణామి॒ తౌ మా᳚ ప్రీ॒తౌ ప్రీ॑ణీతామ॒గ్నీషోమ॑యోర॒హం
 దే॑వయ॒జ్యయా॒ చక్షు॑ష్మాన్ భూయాసమ॒గ్నేర॒హం దే॑వయ॒జ్యయా᳚న్నా॒దో భూ॑యాసం॒

7 దబ్ధి॑ర॒స్యద॑బ్ధో భూయాసమ॒ముం ద॑భేయమ॒గ్నీషోమ॑యోర॒హం దే॑వయ॒జ్యయా॑
 వృత్ర॒హా భూ॑యాసమింద్రాగ్ని॒యోర॒హం దే॑వయ॒జ్యయేం᳚ద్రియా॒వ్య॑న్నా॒దో
 భూ॑యాస॒మింద్ర॑స్యా॒హం దే॑వయ॒జ్యయేం᳚ద్రియా॒వీ భూ॑యాసం మహేం॒ద్రస్యా॒హం
 దే॑వయ॒జ్యయా॑ జే॒మానం॑ మహి॒మానం॑ గమేయమ॒గ్నేః స్వి॑ష్ట॒కృతో॒ఽహం
 దే॑వయ॒జ్యయాఽఽయు॑ష్మాన్, య॒జ్ఞేన॑ ప్రతి॒ష్ఠాం గ॑మేయం .. రిష్యా᳚త్
 సపత్న॒క్షయ॑ణ్యన్నా॒దో భూ॑యాస॒ꣳ॒ షట్త్రిꣳ॑శచ్చ .. 1. 6. 2..

8 అ॒గ్నిర్మా॒ దురి॑ష్టాత్ పాతు సవి॒తాఽఘశꣳ॑సా॒ద్యో మేఽన్తి॑ దూ॒రే॑ఽరాతీ॒యతి॒
 తమే॒తేన॑ జేష॒ꣳ॒ సురూ॑పవర్షవర్ణ॒ ఏహీ॒మాన్ భ॒ద్రాన్ దుర్యాꣳ॑ అ॒భ్యేహి॒
 మామను॑వ్రతా॒ న్యు॑ శీ॒ర్షాణి॑ మృఢ్వ॒మిడ॒ ఏహ్యది॑త॒ ఏహి॒ సర॑స్వ॒త్యేహి॒
 రంతి॑రసి॒ రమ॑తిరసి సూ॒నర్య॑సి॒ జుష్టే॒ జుష్టిం॑ తేఽశీ॒యోప॑హూత ఉపహ॒వం

9 తే॑ఽశీయ॒ సా మే॑ స॒త్యాశీర॒స్య య॒జ్ఞస్య॑ భూయా॒దరే॑డతా॒
 మన॑సా॒ తచ్ఛ॑కేయం య॒జ్ఞో దివꣳ॑ రోహతు య॒జ్ఞో దివం॑ గచ్ఛతు॒ యో
 దే॑వ॒యానః॒ పంథా॒స్తేన॑ య॒జ్ఞో దే॒వాꣳ అప్యే᳚త్వ॒స్మాస్వింద్ర॑ ఇంద్రి॒యం
 ద॑ధాత్వ॒స్మాన్రాయ॑ ఉ॒త య॒జ్ఞాః స॑చంతామ॒స్మాసు॑ సంత్వా॒శిషః॒ సా నః॑
 ప్రి॒యా సు॒ప్రతూ᳚ర్తిర్మ॒ఘోనీ॒ జుష్టి॑రసి జు॒షస్వ॑ నో॒ జుష్టా॑ నో

10 ఽసి॒ జుష్టిం॑ తే గమేయం॒ మనో॒ జ్యోతి॑ర్జుషతా॒మాజ్యం॒ విచ్ఛి॑న్నం
 య॒జ్ఞꣳ సమి॒మం ద॑ధాతు . బృహ॒స్పతి॑స్తనుతామి॒మం నో॒ విశ్వే॑ దే॒వా ఇ॒హ
 మా॑దయంతాం .. బ్రధ్న॒ పిన్వ॑స్వ॒ దద॑తో మే॒ మా క్షా॑యి కుర్వ॒తో మే॒ మోప॑దసత్
 ప్ర॒జాప॑తేర్భా॒గో᳚ఽస్యూర్జ॑స్వా॒న్ పయ॑స్వాన్ ప్రాణాపా॒నౌ మే॑ పాహి సమానవ్యా॒నౌ
 మే॑ పాహ్యుదానవ్యా॒నౌ మే॑ పా॒హ్యక్షి॑తో॒ఽస్యక్షి॑త్యై త్వా॒ మా మే᳚ క్షేష్ఠా
 అ॒ముత్రా॒ముష్మి॑న్ లో॒కే .. ఉ॒ప॒హ॒వం జుష్టా॑ నస్త్వా॒ షట్ చ॑ .. 1. 6. 3..

11 బ॒ర్॒హిషో॒ఽహం దే॑వయ॒జ్యయా᳚ ప్ర॒జావా᳚న్ భూయాసం॒
 నరా॒శꣳస॑స్యా॒హం దే॑వయ॒జ్యయా॑ పశు॒మాన్ భూ॑యాసమ॒గ్నేః
 స్వి॑ష్ట॒కృతో॒ఽహం దే॑వయ॒జ్యయాఽఽయు॑ష్మాన్, య॒జ్ఞేన॑
 ప్రతి॒ష్ఠాం గ॑మేయమ॒గ్నేర॒హముజ్జి॑తి॒మనూజ్జే॑ష॒ꣳ॒
 సోమ॑స్యా॒హముజ్జి॑తి॒మనూజ్జే॑షమ॒గ్నేర॒హముజ్జి॑తి॒మనూజ్జే॑షమ॒గ్నీషోమ॑యోర॒హముజ్జి॑తి॒మనూజ్జే॑షమింద్రాగ్ని॒యోర॒హముజ్జి॑తి॒మనూజ్జే॑ష॒మింద్ర॑స్యా॒హ

12 ముజ్జి॑తి॒మనూజ్జే॑షం మహేం॒ద్రస్యా॒హముజ్జి॑తి॒మనూజ్జే॑షమ॒గ్నేః
 స్వి॑ష్ట॒కృతో॒ఽహముజ్జి॑తి॒మనూజ్జే॑షం॒ వాజ॑స్య మా ప్రస॒వేనో᳚ద్గ్రా॒భేణోద॑గ్రభీత్
 . అథా॑ స॒పత్నా॒ꣳ॒ ఇంద్రో॑ మే నిగ్రా॒భేణాధ॑రాꣳ అకః .. ఉ॒ద్గ్రా॒భం
 చ॑ నిగ్రా॒భం చ॒ బ్రహ్మ॑ దే॒వా అ॑వీవృధన్ . అథా॑ స॒పత్నా॑నింద్రా॒గ్నీ మే॑
 విషూ॒చీనా॒న్వ్య॑స్యతాం .. ఏమా అ॑గ్మన్నా॒శిషో॒ దోహ॑కామా॒ ఇంద్ర॑వంతో

13 వనామహే ధుక్షీ॒మహి॑ ప్ర॒జామిషం᳚ .. రోహి॑తేన త్వా॒ఽగ్నిర్దే॒వతాం᳚ గమయతు॒
 హరి॑భ్యాం॒ త్వేంద్రో॑ దే॒వతాం᳚ గమయ॒త్వేత॑శేన త్వా॒ సూఱ్యో॑ దే॒వతాం᳚
 గమయతు॒ వి తే॑ ముంచామి రశ॒నా వి ర॒శ్మీన్, వి యోక్త్రా॒ యాని॑ పరి॒చర్త॑నాని
 ధ॒త్తాద॒స్మాసు॒ ద్రవి॑ణం॒ యచ్చ॑ భ॒ద్రం ప్ర ణో᳚ బ్రూతాద్భాగ॒ధాన్ దే॒వతా॑సు
 .. విష్ణోః᳚ శం॒యోర॒హం దే॑వయ॒జ్యయా॑ య॒జ్ఞేన॑ ప్రతి॒ష్ఠాం గ॑మేయ॒ꣳ॒
 సోమ॑స్యా॒హం దే॑వయ॒జ్యయా॑

14 సు॒రేతా॒ రేతో॑ ధిషీయ॒ త్వష్టు॑ర॒హం దే॑వయ॒జ్యయా॑ పశూ॒నాꣳ రూ॒పం
 పు॑షేయం దే॒వానాం॒ పత్నీ॑ర॒గ్నిర్గృ॒హప॑తిర్య॒జ్ఞస్య॑ మిథు॒నం తయో॑ర॒హం
 దే॑వయ॒జ్యయా॑ మిథు॒నేన॒ ప్రభూ॑యాసం వే॒దో॑ఽసి॒ విత్తి॑రసి వి॒దేయ॒ కర్మా॑సి
 క॒రుణ॑మసి క్రి॒యాసꣳ॑ స॒నిర॑సి సని॒తాసి॑ స॒నేయం॑ ఘృ॒తవం॑తం
 కులా॒యినꣳ॑ రా॒యస్పోషꣳ॑ సహ॒స్రిణం॑ వే॒దో ద॑దాతు వా॒జినం᳚ ..

 ఇంద్ర॑స్యా॒హమింద్ర॑వంతః॒ సోమ॑స్యా॒హం దే॑వయ॒జ్యయా॒ చతు॑శ్చత్వారిꣳశచ్చ
 .. 1. 6. 4..

15 ఆ ప్యా॑యతాం ధ్రు॒వా ఘృ॒తేన॑ య॒జ్ఞం య॑జ్ఞం॒ ప్రతి॑ దేవ॒యద్భ్యః॑
 . సూ॒ర్యాయా॒ ఊధోఽది॑త్యా ఉ॒పస్థ॑ ఉ॒రుధా॑రా పృథి॒వీ య॒జ్ఞే అ॒స్మిన్ ..

 ప్ర॒జాప॑తేర్వి॒భాన్నామ॑ లో॒కస్తస్మిగ్గ్॑స్త్వా దధామి స॒హ యజ॑మానేన॒ సద॑సి॒ సన్మే॑
 భూయాః॒ సర్వ॑మసి॒ సర్వం॑ మే భూయాః పూ॒ర్ణమ॑సి పూ॒ర్ణం మే॑ భూయా॒ అక్షి॑తమసి॒
 మా మే᳚ క్షేష్ఠాః॒ ప్రాచ్యాం᳚ ది॒శి దే॒వా ఋ॒త్విజో॑ మార్జయంతాం॒ దక్షి॑ణాయాం

16 ది॒శి మాసాః᳚ పి॒తరో॑ మార్జయంతాం ప్ర॒తీచ్యాం᳚ ది॒శి గృ॒హాః ప॒శవో॑
 మార్జయంతా॒ముదీ᳚చ్యాం ది॒శ్యాప॒ ఓష॑ధయో॒ వన॒స్పత॑యో మార్జయంతామూ॒ర్ధ్వాయాం᳚
 ది॒శి య॒జ్ఞః సం॑వథ్స॒రో య॒జ్ఞప॑తిర్మార్జయంతాం॒ విష్ణోః॒ క్రమో᳚ఽస్యభిమాతి॒హా
 గా॑య॒త్రేణ॒ ఛంద॑సా పృథి॒వీమను॒ వి క్ర॑మే॒ నిర్భ॑క్తః॒ స యం ద్వి॒ష్మో
 విష్ణోః॒ క్రమో᳚ఽస్యభిశస్తి॒హా త్రైష్టు॑భేన॒ ఛంద॑సా॒ఽన్తరి॑క్ష॒మను॒ వి
 క్ర॑మే॒ నిర్భ॑క్తః॒ స యం ద్వి॒ష్మో విష్ణోః॒ క్రమో᳚ఽస్యరాతీయ॒తో హం॒తా జాగ॑తేన॒
 ఛంద॑సా॒ దివ॒మను॒ వి క్ర॑మే॒ నిర్భ॑క్తః॒ స యం ద్వి॒ష్మో విష్ణోః॒ క్రమో॑ఽసి
 శత్రూయ॒తో హం॒తాఽఽను॑ష్టుభేన॒ ఛంద॑సా॒ దిశోఽను॒ వి క్ర॑మే॒ నిర్భ॑క్తః॒
 స యం ద్వి॒ష్మః .. దక్షి॑ణాయామం॒తరి॑క్ష॒మను॒ వి క్ర॑మే॒ నిర్భ॑క్తః॒ స యం
 ద్వి॒ష్మో విష్ణో॒రేకా॒న్న త్రి॒ꣳ॒శచ్చ॑ .. 1. 6. 5..

17 అగ॑న్మ॒ సువః॒ సువ॑రగన్మ సం॒దృశ॑స్తే॒ మా ఛి॑థ్సి॒ యత్తే॒ తప॒స్తస్మై॑
 తే॒ మాఽఽవృ॑క్షి సు॒భూర॑సి॒ శ్రేష్ఠో॑ రశ్మీ॒నామా॑యు॒ర్ధా అ॒స్యాయు॑ర్మే ధేహి
 వర్చో॒ధా అ॑సి॒ వర్చో॒ మయి॑ ధేహీ॒దమ॒హమ॒ముం భ్రాతృ॑వ్యమా॒భ్యో ది॒గ్భ్యో᳚ఽస్యై
 ది॒వో᳚ఽస్మాదం॒తరి॑క్షాద॒స్యై పృ॑థి॒వ్యా అ॒స్మాద॒న్నాద్యా॒న్నిర్భ॑జామి॒
 నిర్భ॑క్తః॒ స యం ద్వి॒ష్మః .

18 సం జ్యోతి॑షాఽభూవమైం॒ద్రీమా॒వృత॑మ॒న్వావ॑ర్తే॒ సమ॒హం ప్ర॒జయా॒ సం మయా᳚
 ప్ర॒జా సమ॒హꣳ రా॒యస్పోషే॑ణ॒ సం మయా॑ రా॒యస్పోషః॒ సమి॑ద్ధో అగ్నే మే దీదిహి
 సమే॒ద్ధా తే॑ అగ్నే దీద్యాసం॒ వసు॑మాన్, య॒జ్ఞో వసీ॑యాన్ భూయాస॒మగ్న॒ ఆయూꣳ॑షి
 పవస॒ ఆ సు॒వోర్జ॒మిషం॑ చనః . ఆ॒రే బా॑ధస్వ దు॒చ్ఛునాం᳚ .. అగ్నే॒ పవ॑స్వ॒
 స్వపా॑ అ॒స్మే వర్చః॑ సు॒వీర్యం᳚ .

19 దధ॒త్ పోషꣳ॑ ర॒యిం మయి॑ . అగ్నే॑ గృహపతే సుగృహప॒తిర॒హం
 త్వయా॑ గృ॒హప॑తినా భూయాసꣳ సుగృహప॒తిర్మయా॒ త్వం గృ॒హప॑తినా
 భూయాః శ॒తꣳ హిమా॒స్తామా॒శిష॒మా శా॑సే॒ తంత॑వే॒ జ్యోతి॑ష్మతీం॒
 తామా॒శిష॒మాశా॑సే॒ఽముష్మై॒ జ్యోతి॑ష్మతీం॒ కస్త్వా॑ యునక్తి॒ స త్వా॒
 విముం॑చ॒త్వగ్నే᳚ వ్రతపతే వ్ర॒తమ॑చారిషం॒ తద॑శకం॒ తన్మే॑ఽరాధి య॒జ్ఞో
 బ॑భూవ॒ స ఆ

20 బ॑భూవ॒ స ప్ర జ॑జ్ఞే॒ స వా॑వృధే . స దే॒వానా॒మధి॑పతిర్బభూవ॒
 సో అ॒స్మాꣳ అధి॑పతీన్ కరోతు వ॒యగ్గ్ స్యా॑మ॒ పత॑యో రయీ॒ణాం .. గోమాꣳ॑
 అ॒గ్నేఽవి॑మాꣳ అ॒శ్వీ య॒జ్ఞో నృ॒వథ్స॑ఖా॒ సద॒మిద॑ప్రమృ॒ష్యః . ఇడా॑వాꣳ
 ఏ॒షో అ॑సుర ప్ర॒జావా᳚న్ దీ॒ర్ఘో ర॒యిః పృ॑థు బు॒ధ్నః స॒భావాన్॑ .. ద్వి॒ష్మః
 సు॒వీర్య॒ꣳ॒ స ఆ పంచ॑త్రిꣳశచ్చ .. 1. 6. 6..

21 యథా॒ వై స॑మృతసో॒మా ఏ॒వం వా ఏ॒తే స॑మృతయ॒జ్ఞా యద్ద॑ర్శపూర్ణమా॒సౌ
 కస్య॒ వాహ॑ దే॒వా య॒జ్ఞమా॒ గచ్ఛం॑తి॒ కస్య॑ వా॒ న బ॑హూ॒నాం యజ॑మానానాం॒
 యో వై దే॒వతాః॒ పూర్వః॑ పరిగృ॒హ్ణాతి॒ స ఏ॑నాః॒ శ్వో భూ॒తే య॑జత ఏ॒తద్వై
 దే॒వానా॑మా॒యత॑నం॒ యదా॑హవ॒నీయో᳚ఽన్త॒రాగ్నీ ప॑శూ॒నాం గార్హ॑పత్యో
 మను॒ష్యా॑ణామన్వాహార్య॒పచ॑నః పితృ॒ణామ॒గ్నిం గృ॑హ్ణాతి॒ స్వ ఏ॒వాయత॑నే
 దే॒వతాః॒ పరి॑

22 గృహ్ణాతి॒ తాః శ్వో భూ॒తే య॑జతే వ్ర॒తేన॒ వై మేధ్యో॒ఽగ్నిర్వ్ర॒తప॑తిర్బ్రాహ్మ॒ణో
 వ్ర॑త॒భృద్ వ్ర॒తము॑పై॒ష్యన్ బ్రూ॑యా॒దగ్నే᳚ వ్రతపతే వ్ర॒తం
 చ॑రిష్యా॒మీత్య॒గ్నిర్వై దే॒వానాం᳚ వ్ర॒తప॑తి॒స్తస్మా॑ ఏ॒వ
 ప్ర॑తి॒ప్రోచ్య॑ వ్ర॒తమాల॑భతే బ॒ర్॒హిషా॑ పూ॒ర్ణమా॑సే వ్ర॒తముపై॑తి
 వ॒థ్సైర॑మావా॒స్యా॑యామే॒తద్ధ్యే॑తయో॑రా॒యత॑నముప॒స్తీర్యః॒
 పూర్వ॑శ్చా॒గ్నిరప॑ర॒శ్చేత్యా॑హుర్మను॒ష్యా॑

23 ఇన్న్వా ఉప॑స్తీర్ణమి॒చ్ఛంతి॒ కిము॑ దే॒వా యేషాం॒ నవా॑వసాన॒ముపా᳚స్మిం॒ఛ్వో
 య॒క్ష్యమా॑ణే దే॒వతా॑ వసంతి॒ య ఏ॒వం వి॒ద్వాన॒గ్నిము॑పస్తృ॒ణాతి॒ యజ॑మానేన
 గ్రా॒మ్యాశ్చ॑ ప॒శవో॑ఽవ॒రుధ్యా॑ ఆర॒ణ్యాశ్చేత్యా॑హు॒ర్యద్గ్రా॒మ్యాను॑ప॒వస॑తి॒
 తేన॑ గ్రా॒మ్యానవ॑ రుంధే॒ యదా॑ర॒ణ్యస్యా॒శ్ఞాతి॒ తేనా॑ర॒ణ్యాన్,
 యదనా᳚శ్వానుప॒వసే᳚త్ పితృదేవ॒త్యః॑ స్యాదార॒ణ్యస్యా᳚శ్ఞాతీంద్రి॒యం

24 వా ఆ॑ర॒ణ్యమిం॑ద్రి॒యమే॒వాఽఽత్మన్ ధ॑త్తే॒ యదనా᳚శ్వానుప॒వసే॒త్ క్షోధు॑కః
 స్యా॒ద్యద॑శ్ఞీ॒యాద్రు॒ద్రో᳚ఽస్య ప॒శూన॒భిమ॑న్యేతా॒పో᳚ఽశ్ఞాతి॒ తన్నేవా॑శి॒తం
 నేవాన॑శితం॒ న క్షోధు॑కో॒ భవ॑తి॒ నాస్య॑ రు॒ద్రః ప॒శూన॒భి మ॑న్యతే॒ వజ్రో॒
 వై య॒జ్ఞః, క్షుత్ఖలు॒ వై మ॑ను॒ష్య॑స్య॒ భ్రాతృ॑వ్యో॒ యదనా᳚శ్వానుప॒వస॑తి॒
 వజ్రే॑ణై॒వ సా॒క్షాత్క్షుధం॒ భ్రాతృ॑వ్యꣳ హంతి .. పరి॑ మను॒ష్యా॑ ఇంద్రి॒యꣳ
 సా॒క్షాత్ త్రీణి॑ చ .. 1. 6. 7..

25 యో వై శ్ర॒ద్ధామనా॑రభ్య య॒జ్ఞేన॒ యజ॑తే॒ నాస్యే॒ష్టాయ॒ శ్రద్ద॑ధతే॒ఽపః ప్ర
 ణ॑యతి శ్ర॒ద్ధా వా ఆపః॑ శ్ర॒ద్ధామే॒వాఽఽరభ్య॑ య॒జ్ఞేన॑ యజత ఉ॒భయే᳚ఽస్య
 దేవమను॒ష్యా ఇ॒ష్టాయ॒ శ్రద్ద॑ధతే॒ తదా॑హు॒రతి॒ వా ఏ॒తా వర్త్ర॑న్నేదం॒త్యతి॒
 వాచం॒ మనో॒ వావైతా నాతి॑ నేదం॒తీతి॒ మన॑సా॒ ప్ర ణ॑యతీ॒యం వై మనో॒

26 ఽనయై॒వైనాః॒ ప్ర ణ॑య॒త్యస్క॑న్నహవిర్భవతి॒ య ఏ॒వం వేద॑ యజ్ఞాయు॒ధాని॒
 సంభ॑రతి య॒జ్ఞో వై య॑జ్ఞాయు॒ధాని॑ య॒జ్ఞమే॒వ తథ్సంభ॑రతి॒ యదేక॑మేకꣳ
 సం॒భరే᳚త్ పితృదేవ॒త్యా॑ని స్యు॒ర్యత్ స॒హ సర్వా॑ణి మాను॒షాణి॒ ద్వే ద్వే॒ సంభ॑రతి
 యాజ్యానువా॒క్య॑యోరే॒వ రూ॒పం క॑రో॒త్యథో॑ మిథు॒నమే॒వ యో వై దశ॑ యజ్ఞాయు॒ధాని॒
 వేద॑ ముఖ॒తో᳚ఽస్య య॒జ్ఞః క॑ల్పతే॒ స్ఫ్య

27 శ్చ॑ క॒పాలా॑ని చాగ్నిహోత్ర॒హవ॑ణీ చ॒ శూర్పం॑ చ కృష్ణాజి॒నం చ॒
 శమ్యా॑ చో॒లూఖ॑లం చ॒ ముస॑లం చ దృ॒షచ్చోప॑లా చై॒తాని॒ వై
 దశ॑ యజ్ఞాయు॒ధాని॒ య ఏ॒వం వేద॑ ముఖ॒తో᳚ఽస్య య॒జ్ఞః క॑ల్పతే॒ యో వై
 దే॒వేభ్యః॑ ప్రతి॒ప్రోచ్య॑ య॒జ్ఞేన॑ యజతే జు॒షంతే᳚ఽస్య దే॒వా హ॒వ్యꣳ
 హ॒విర్ని॑రు॒ప్యమా॑ణమ॒భి మం॑త్రయేతా॒గ్నిꣳ హోతా॑రమి॒హ తꣳ హు॑వ॒ ఇతి॑

28 దే॒వేభ్య॑ ఏ॒వ ప్ర॑తి॒ప్రోచ్య॑ య॒జ్ఞేన॑ యజతే జు॒షంతే᳚ఽస్య దే॒వా
 హ॒వ్యమే॒ష వై య॒జ్ఞస్య॒ గ్రహో॑ గృహీ॒త్వైవ య॒జ్ఞేన॑ యజతే॒
 తదు॑ది॒త్వా వాచం॑ యచ్ఛతి య॒జ్ఞస్య॒ ధృత్యా॒ అథో॒ మన॑సా॒
 వై ప్ర॒జాప॑తిర్య॒జ్ఞమ॑తనుత॒ మన॑సై॒వ తద్య॒జ్ఞం త॑నుతే॒
 రక్ష॑సా॒మన॑న్వవచారాయ॒ యో వై య॒జ్ఞం యోగ॒ ఆగ॑తే యు॒నక్తి॑ యుం॒క్తే
 యుం॑జా॒నేషు॒ కస్త్వా॑ యునక్తి॒ స త్వా॑ యున॒క్త్విత్యా॑హ ప్ర॒జాప॑తి॒ర్వై కః
 ప్ర॒జాప॑తినై॒వైనం॑ యునక్తి యుం॒క్తే యుం॑జా॒నేషు॑ .. వై మనః॒ స్ఫ్య ఇతి॑
 యున॒క్త్వేకా॑దశ చ .. 1. 6. 8..

29 ప్ర॒జాప॑తిర్య॒జ్ఞాన॑సృజతాగ్నిహో॒త్రం చా᳚గ్నిష్టో॒మం చ॑
 పౌర్ణమా॒సీం చో॒క్థ్యం॑ చామావా॒స్యాం᳚ చాతిరా॒త్రం చ॒ తానుద॑మిమీత॒
 యావ॑దగ్నిహో॒త్రమాసీ॒త్ తావా॑నగ్నిష్టో॒మో యావ॑తీ పౌర్ణమా॒సీ తావా॑ను॒క్థ్యో॑
 యావ॑త్యమావా॒స్యా॑ తావా॑నతిరా॒త్రో య ఏ॒వం వి॒ద్వాన॑గ్నిహో॒త్రం జు॒హోతి॒
 యావ॑దగ్నిష్టో॒మేనో॑పా॒ప్నోతి॒ తావ॒దుపా᳚ఽఽప్నోతి॒ య ఏ॒వం వి॒ద్వాన్ పౌ᳚ర్ణమా॒సీం
 యజ॑తే॒ యావ॑దు॒క్థ్యే॑నోపా॒ప్నోతి॒

30 తావ॒దుపా᳚ఽఽప్నోతి॒ య ఏ॒వం వి॒ద్వాన॑మావా॒స్యాం᳚ యజ॑తే॒
 యావ॑దతిరా॒త్రేణో॑పా॒ప్నోతి॒ తావ॒దుపా᳚ఽఽప్నోతి పరమే॒ష్ఠినో॒ వా ఏ॒ష య॒జ్ఞోఽగ్ర॑
 ఆసీ॒త్ తేన॒ స ప॑ర॒మాం కాష్ఠా॑మగచ్ఛ॒త్ తేన॑ ప్ర॒జాప॑తిం ని॒రవా॑సాయయ॒త్
 తేన॑ ప్ర॒జాప॑తిః పర॒మాం కాష్ఠా॑మగచ్ఛ॒త్ తేనేంద్రం॑ ని॒రవా॑సాయయ॒త్ తేనేంద్రః॑
 పర॒మాం కాష్ఠా॑మగచ్ఛ॒త్ తేనా॒గ్నీషోమౌ॑ ని॒రవా॑సాయయ॒త్ తేనా॒గ్నీషోమౌ॑
 పర॒మాం కాష్ఠా॑మగచ్ఛతాం॒ య

31 ఏ॒వం వి॒ద్వాన్ ద॑ర్శపూర్ణమా॒సౌ యజ॑తే పర॒మామే॒వ కాష్ఠాం᳚ గచ్ఛతి॒ యో
 వై ప్రజా॑తేన య॒జ్ఞేన॒ యజ॑తే॒ ప్ర ప్ర॒జయా॑ ప॒శుభి॑ర్మిథు॒నైర్జా॑యతే॒
 ద్వాద॑శ॒ మాసాః᳚ సంవథ్స॒రో ద్వాద॑శ ద్వం॒ద్వాని॑ దర్శపూర్ణమా॒సయో॒స్తాని॑
 సం॒పాద్యా॒నీత్యా॑హుర్వ॒థ్సం చో॑పావసృ॒జత్యు॒ఖాం చాధి॑ శ్రయ॒త్యవ॑ చ॒
 హంతి॑ దృ॒షదౌ॑ చ స॒మాహం॒త్యధి॑ చ॒ వప॑తే క॒పాలా॑ని॒ చోప॑ దధాతి
 పురో॒డాశం॑ చా

32 ఽధి॒శ్రయ॒త్యాజ్యం॑ చ స్తంబయ॒జుశ్చ॒ హర॑త్య॒భి చ॑ గృహ్ణాతి॒ వేదిం॑
 చ పరిగృ॒హ్ణాతి॒ పత్నీం᳚ చ॒ సం న॑హ్యతి॒ ప్రోక్ష॑ణీశ్చాఽఽసా॒దయ॒త్యాజ్యం॑
 చై॒తాని॒ వై ద్వాద॑శ ద్వం॒ద్వాని॑ దర్శపూర్ణమా॒సయో॒స్తాని॒ య ఏ॒వꣳ సం॒పాద్య॒
 యజ॑తే॒ ప్రజా॑తేనై॒వ య॒జ్ఞేన॑ యజతే॒ ప్ర ప్ర॒జయా॑ ప॒శుభి॑ర్మిథు॒నైర్జా॑యతే
 .. ఉ॒క్థ్యే॑నోపా॒ప్నోత్య॑గచ్ఛతాం॒ యః పు॑రో॒డాశం॑ చ చత్వారి॒ꣳ॒శచ్చ॑
 .. 1. 6. 9..

33 ధ్రు॒వో॑ఽసి ధ్రు॒వో॑ఽహꣳ స॑జా॒తేషు॑ భూయాస॒మిత్యా॑హ ధ్రు॒వానే॒వైనా᳚న్
 కురుత ఉ॒గ్రో᳚ఽస్యు॒గ్రో॑ఽహꣳ స॑జా॒తేషు॑ భూయాస॒మిత్యా॒హాప్ర॑తివాదిన
 ఏ॒వైనా᳚న్కురుతేఽభి॒భూర॑స్యభి॒భూర॒హꣳ స॑జా॒తేషు॑ భూయాస॒మిత్యా॑హ॒
 య ఏ॒వైనం॑ ప్రత్యు॒త్పిపీ॑తే॒ తముపా᳚స్యతే యు॒నజ్మి॑ త్వా॒ బ్రహ్మ॑ణా॒
 దైవ్యే॒నేత్యా॑హై॒ష వా అ॒గ్నేఱ్యోగ॒స్తేనై॒

34 వైనం॑ యునక్తి య॒జ్ఞస్య॒ వై సమృ॑ద్ధేన దే॒వాః సు॑వ॒ర్గం లో॒కమా॑యన్,
 య॒జ్ఞస్య॒ వ్యృ॑ద్ధే॒నాసు॑రా॒న్ పరా॑భావయ॒న్॒, యన్మే॑ అగ్నే అ॒స్య
 య॒జ్ఞస్య॒ రిష్యా॒దిత్యా॑హ య॒జ్ఞస్యై॒వ తథ్సమృ॑ద్ధేన॒ యజ॑మానః
 సువ॒ర్గం లో॒కమే॑తి య॒జ్ఞస్య॒ వ్యృ॑ద్ధేన॒ భ్రాతృ॑వ్యా॒న్ పరా॑ భావయత్యగ్ని
 హో॒త్రమే॒తాభి॒ర్వ్యాహృ॑తీభి॒రుప॑ సాదయేద్యజ్ఞము॒ఖం వా అ॑గ్నిహో॒త్రం బ్రహ్మై॒తా
 వ్యాహృ॑తయో యజ్ఞము॒ఖ ఏ॒వ బ్రహ్మ॑

35 కురుతే సంవథ్స॒రే ప॒ర్యాగ॑త ఏ॒తాభి॑రే॒వోప॑సాదయే॒ద్ బ్రహ్మ॑ణై॒వోభ॒యతః॑
 సంవథ్స॒రం పరి॑గృహ్ణాతి దర్శపూర్ణమా॒సౌ చా॑తుర్మా॒స్యాన్యా॒లభ॑మాన
 ఏ॒తాభి॒ర్వ్యాహృ॑తీభిర్ హ॒వీగ్ష్యాసా॑దయేద్యజ్ఞము॒ఖం వై ద॑ర్శపూర్ణమా॒సౌ
 చా॑తుర్మా॒స్యాని॒ బ్రహ్మై॒తా వ్యాహృ॑తయో యజ్ఞము॒ఖ ఏ॒వ బ్రహ్మ॑ కురుతే సంవథ్స॒రే
 ప॒ర్యాగ॑త ఏ॒తాభి॑రే॒వాసా॑దయే॒ద్ బ్రహ్మ॑ణై॒వోభ॒యతః॑ సంవథ్స॒రం
 పరి॑గృహ్ణాతి॒ యద్వై య॒జ్ఞస్య॒ సామ్నా᳚ క్రి॒యతే॑ రా॒ష్ట్రం

36 య॒జ్ఞస్యా॒ఽఽశీర్గ॑చ్ఛతి॒ యదృ॒చా విశం॑
 య॒జ్ఞస్యా॒ఽఽశీర్గ॑చ్ఛ॒త్యథ॑ బ్రాహ్మ॒ణో॑ఽనా॒శీర్కే॑ణ య॒జ్ఞేన॑
 యజతే సామిధే॒నీర॑నువ॒క్ష్యన్నే॒తా వ్యాహృ॑తీః పు॒రస్తా᳚ద్దధ్యా॒ద్ బ్రహ్మై॒వ
 ప్ర॑తి॒పదం॑ కురుతే॒ తథా᳚ బ్రాహ్మ॒ణః సాశీ᳚ర్కేణ య॒జ్ఞేన॑ యజతే॒ యం
 కా॒మయే॑త॒ యజ॑మానం॒ భ్రాతృ॑వ్యమస్య య॒జ్ఞస్యా॒ఽఽశీర్గ॑చ్ఛే॒దితి॒ తస్యై॒తా
 వ్యాహృ॑తీః పురోఽనువా॒క్యా॑యాం దధ్యాద్ భ్రాతృవ్యదేవ॒త్యా॑ వై పు॑రోఽనువా॒క్యా᳚
 భ్రాతృ॑వ్యమే॒వాస్య॑ య॒జ్ఞస్యా॒

37 ఽశీర్గ॑చ్ఛతి॒ యాన్ కా॒మయే॑త॒ యజ॑మానాంథ్స॒మావ॑త్యేనాన్,
 య॒జ్ఞస్యా॒ఽఽశీర్గ॑చ్ఛే॒దితి॒ తేషా॑మే॒తా వ్యాహృ॑తీః పురోఽనువా॒క్యా॑యా
 అర్ధ॒ర్చ ఏకాం᳚ దధ్యాద్యా॒జ్యా॑యై పు॒రస్తా॒దేకాం᳚ యా॒జ్యా॑యా అర్ధ॒ర్చ ఏకాం॒
 తథై॑నాంథ్స॒మావ॑తీ య॒జ్ఞస్యా॒ఽఽశీర్గ॑చ్ఛతి॒ యథా॒ వై ప॒ర్జన్యః॒
 సువృ॑ష్టం॒ వర్ష॑త్యే॒వం య॒జ్ఞో యజ॑మానాయ వర్షతి॒ స్థల॑యోద॒కం
 ప॑రిగృ॒హ్ణంత్యా॒శిషా॑ య॒జ్ఞం యజ॑మానః॒ పరి॑గృహ్ణాతి॒ మనో॑ఽసి ప్రాజాప॒త్యం

38 మన॑సా మా భూ॒తేనాఽఽవి॒శేత్యా॑హ॒ మనో॒ వై ప్రా॑జాప॒త్యం ప్రా॑జాప॒త్యో
 య॒జ్ఞో మన॑ ఏ॒వ య॒జ్ఞమా॒త్మన్ ధ॑త్తే॒ వాగ॑స్యైం॒ద్రీ స॑పత్న॒క్షయ॑ణీ వా॒చా
 మేం᳚ద్రి॒యేణాఽఽ వి॒శేత్యా॑హైం॒ద్రీ వై వాగ్వాచ॑మే॒వైంద్రీమా॒త్మన్ ధ॑త్తే .. తేనై॒వ
 బ్రహ్మ॑ రా॒ష్ట్రమే॒వాస్య॑ య॒జ్ఞస్య॑ ప్రాజాప॒త్యꣳ షట్త్రిꣳ॑శచ్చ .. 1. 6. 10..

39 యో వై స॑ప్తద॒శం ప్ర॒జాప॑తిం య॒జ్ఞమ॒న్వాయ॑త్తం॒ వేద॒
 ప్రతి॑ య॒జ్ఞేన॑ తిష్ఠతి॒ న య॒జ్ఞాద్ భ్రꣳ॑శత॒ ఆ శ్రా॑వ॒యేతి॒
 చతు॑రక్షర॒మస్తు॒ శ్రౌష॒డితి॒ చతు॑రక్షరం॒ యజేతి॒ ద్వ్య॑క్షరం॒ యే
 యజా॑మహ॒ ఇతి॒ పంచా᳚క్షరం ద్వ్యక్ష॒రో వ॑షట్కా॒ర ఏ॒ష వై స॑ప్తద॒శః
 ప్ర॒జాప॑తిర్య॒జ్ఞమ॒న్వాయ॑త్తో॒ య ఏ॒వం వేద॒ ప్రతి॑ య॒జ్ఞేన॑ తిష్ఠతి॒
 న య॒జ్ఞాద్ భ్రꣳ॑శతే॒ యో వై య॒జ్ఞస్య॒ ప్రాయ॑ణం ప్రతి॒ష్ఠా

40 ము॒దయ॑నం॒ వేద॒ ప్రతి॑ష్ఠితే॒నారి॑ష్టేన య॒జ్ఞేన॑ స॒గ్గ్॒స్థాం గ॑చ్ఛ॒త్యా
 శ్రా॑వ॒యాస్తు॒ శ్రౌష॒డ్యజ॒ యే యజా॑మహే వషట్కా॒ర ఏ॒తద్వై య॒జ్ఞస్య॒
 ప్రాయ॑ణమే॒షా ప్ర॑తి॒ష్ఠైతదు॒దయ॑నం॒ య ఏ॒వం వేద॒ ప్రతి॑ష్ఠితే॒నారి॑ష్టేన
 య॒జ్ఞేన॑ స॒గ్గ్॒స్థాం గ॑చ్ఛతి॒ యో వై సూ॒నృతా॑యై॒ దోహం॒ వేద॑ దు॒హ
 ఏ॒వైనాం᳚ య॒జ్ఞో వై సూ॒నృతాఽఽశ్రా॑వ॒యేత్యైవైనా॑మహ్వ॒దస్తు॒

41 శ్రౌష॒డిత్యు॒పావా᳚స్రా॒గ్యజేత్యుద॑నైషీ॒ద్యే యజా॑మహ॒ ఇత్యుపా॑సదద్వషట్కా॒రేణ॑
 దోగ్ధ్యే॒ష వై సూ॒నృతా॑యై॒ దోహో॒ య ఏ॒వం వేద॑ దు॒హ ఏ॒వైనాం᳚ దే॒వా వై
 స॒త్రమా॑సత॒ తేషాం॒ దిశో॑ఽదస్యం॒త ఏ॒తామా॒ర్ద్రాం పం॒క్తిమ॑పశ్య॒న్నా
 శ్రా॑వ॒యేతి॑ పురోవా॒తమ॑జనయ॒న్నస్తు॒ శ్రౌష॒డిత్య॒బ్భ్రꣳ సమ॑ప్లావయ॒న్॒
 యజేతి॑ వి॒ద్యుత॑

42 మజనయ॒న్॒, యే యజా॑మహ॒ ఇతి॒ ప్రావ॑ర్షయన్న॒భ్య॑స్తనయన్ వషట్కా॒రేణ॒
 తతో॒ వై తేభ్యో॒ దిశః॒ ప్రాప్యా॑యంత॒ య ఏ॒వం వేద॒ ప్రాస్మై॒ దిశః॑ ప్యాయంతే
 ప్ర॒జాప॑తిం త్వో॒ వేద॑ ప్ర॒జాప॑తిస్త్వం వేద॒ యం ప్ర॒జాప॑తి॒ర్వేద॒ స పుణ్యో॑
 భవత్యే॒ష వై ఛం॑ద॒స్యః॑ ప్ర॒జాప॑తి॒రా శ్రా॑వ॒యాస్తు॒ శ్రౌష॒డ్యజ॒
 యే యజా॑మహే వషట్కా॒రో య ఏ॒వం వేద॒ పుణ్యో॑ భవతి వసం॒త

43 మృ॑తూ॒నాం ప్రీ॑ణా॒మీత్యా॑హ॒ర్తవో॒ వై ప్ర॑యా॒జా ఋ॒తూనే॒వ ప్రీ॑ణాతి॒
 తే᳚ఽస్మై ప్రీ॒తా య॑థాపూ॒ర్వం క॑ల్పంతే॒ కల్పం॑తేఽస్మా ఋ॒తవో॒ య ఏ॒వం
 వేదా॒గ్నీషోమ॑యోర॒హం దే॑వయ॒జ్యయా॒ చక్షు॑ష్మాన్ భూయాస॒మిత్యా॑హా॒గ్నీషోమా᳚భ్యాం॒
 వై య॒జ్ఞశ్చక్షు॑ష్మా॒న్ తాభ్యా॑మే॒వ చక్షు॑రా॒త్మన్ ధ॑త్తే॒ఽగ్నేర॒హం
 దే॑వయ॒జ్యయా᳚న్నా॒దో భూ॑యాస॒మిత్యా॑హా॒గ్నిర్వై దే॒వానా॑మన్నా॒దస్తేనై॒వా

44 న్నాద్య॑మా॒త్మన్ ధ॑త్తే॒ దబ్ధి॑ర॒స్యద॑బ్ధో భూయాసమ॒ముం
 ద॑భేయ॒మిత్యా॑హై॒తయా॒ వై దబ్ధ్యా॑ దే॒వా అసు॑రానదభ్నువ॒న్ తయై॒వ
 భ్రాతృ॑వ్యం దభ్నోత్య॒గ్నీషోమ॑యోర॒హం దే॑వయ॒జ్యయా॑ వృత్ర॒హా
 భూ॑యాస॒మిత్యా॑హా॒గ్నీషోమా᳚భ్యాం॒ వా ఇంద్రో॑ వృ॒త్రమ॑హ॒న్ తాభ్యా॑మే॒వ
 భ్రాతృ॑వ్యగ్గ్ స్తృణుత ఇంద్రాగ్ని॒యోర॒హం దే॑వయ॒జ్యయేం᳚ద్రియా॒వ్య॑న్నా॒దో
 భూ॑యాస॒మిత్యా॑హేంద్రియా॒వ్యే॑వాన్నా॒దో భ॑వ॒తీంద్ర॑స్యా॒

45 హం దే॑వయ॒జ్యయేం᳚ద్రియా॒వీ భూ॑యాస॒మిత్యా॑హేంద్రియా॒వ్యే॑వ భ॑వతి
 మహేం॒ద్రస్యా॒హం దే॑వయ॒జ్యయా॑ జే॒మానం॑ మహి॒మానం॑ గమేయ॒మిత్యా॑హ
 జే॒మాన॑మే॒వ మ॑హి॒మానం॑ గచ్ఛత్య॒గ్నేః స్వి॑ష్ట॒కృతో॒ఽహం
 దే॑వయ॒జ్యయాఽఽయు॑ష్మాన్, య॒జ్ఞేన॑ ప్రతి॒ష్ఠాం గ॑మేయ॒మిత్యా॒హాయు॑రే॒వాత్మన్
 ధ॑త్తే॒ ప్రతి॑ య॒జ్ఞేన॑ తిష్ఠతి .. ప్ర॒తి॒ష్ఠామ॑హ్వ॒దస్తు॑ వి॒ద్యుతం॑
 వసం॒తమే॒వేంద్ర॑స్యా॒ఽష్టాత్రిꣳ॑శచ్చ .. 1. 6. 11..

46 ఇంద్రం॑ వో వి॒శ్వత॒స్పరి॒ హవా॑మహే॒ జనే᳚భ్యః . అ॒స్మాక॑మస్తు॒ కేవ॑లః
 .. ఇంద్రం॒ నరో॑ నే॒మధి॑తా హవంతే॒ యత్పార్యా॑ యు॒నజ॑తే॒ ధియ॒స్తాః . శూరో॒
 నృషా॑తా॒ శవ॑సశ్చకా॒న ఆ గోమ॑తి వ్ర॒జే భ॑జా॒ త్వం నః॑ .. ఇం॒ద్రి॒యాణి॑
 శతక్రతో॒ యా తే॒ జనే॑షు పం॒చసు॑ . ఇంద్ర॒ తాని॑ త॒ ఆ వృ॑ణే .. అను॑ తే దాయి
 మ॒హ ఇం॑ద్రి॒యాయ॑ స॒త్రా తే॒ విశ్వ॒మను॑ వృత్ర॒హత్యే᳚ . అను॑

47 క్ష॒త్త్రమను॒ సహో॑ యజ॒త్రేంద్ర॑ దే॒వేభి॒రను॑ తే నృ॒షహ్యే᳚ .. ఆ
 యస్మిం᳚థ్స॒ప్త వా॑స॒వాస్తిష్ఠం॑తి స్వా॒రుహో॑ యథా . ఋషి॑ర్హ దీర్ఘ॒శ్రుత్త॑మ॒
 ఇంద్ర॑స్య ఘ॒ర్మో అతి॑థిః .. ఆ॒మాసు॑ ప॒క్వమైర॑య॒ ఆ సూర్యꣳ॑ రోహయో
 ది॒వి . ఘ॒ర్మం న సామం॑తపతా సువృ॒క్తిభి॒ర్జుష్టం॒ గిర్వ॑ణసే॒ గిరః॑ ..

 ఇంద్ర॒మిద్గా॒థినో॑ బృ॒హదింద్ర॑మ॒ర్కేభి॑ర॒ర్కిణః॑ . ఇంద్రం॒ వాణీ॑రనూషత ..

 గాయం॑తి త్వా గాయ॒త్రిణో

48 ఽర్చం॑త్య॒ర్కమ॒ర్కిణః॑ . బ్ర॒హ్మాణ॑స్త్వా శతక్రత॒వుద్వ॒ꣳ॒శమి॑వ యేమిరే
 .. అ॒ꣳ॒హో॒ముచే॒ ప్ర భ॑రేమా మనీ॒షామో॑షిష్ఠ॒దావ్న్నే॑ సుమ॒తిం గృ॑ణా॒నాః
 . ఇ॒దమిం॑ద్ర॒ ప్రతి॑ హ॒వ్యం గృ॑భాయ స॒త్యాః సం॑తు॒ యజ॑మానస్య॒ కామాః᳚
 .. వి॒వేష॒ యన్మా॑ ధి॒షణా॑ జ॒జాన॒ స్తవై॑ పు॒రా పార్యా॒దింద్ర॒మహ్నః॑ .
 అꣳహ॑సో॒ యత్ర॑ పీ॒పర॒ద్యథా॑ నో నా॒వేవ॒ యాంత॑ము॒భయే॑ హవంతే .. ప్ర
 స॒మ్రాజం॑ ప్రథ॒మమ॑ధ్వ॒రాణా॑

49 మꣳహో॒ముచం॑ వృష॒భం య॒జ్ఞియా॑నాం . అ॒పాం నపా॑తమశ్వినా॒
 హయం॑తమ॒స్మిన్న॑ర ఇంద్రి॒యం ధ॑త్త॒మోజః॑ .. వి న॑ ఇంద్ర॒ మృధో॑ జహి నీ॒చా
 య॑చ్ఛ పృతన్య॒తః . అ॒ధ॒స్ప॒దం తమీం᳚ కృధి॒ యో అ॒స్మాꣳ అ॑భి॒దాస॑తి
 .. ఇంద్ర॑ క్ష॒త్త్రమ॒భి వా॒మమోజోఽజా॑యథా వృషభ చర్షణీ॒నాం . అపా॑నుదో॒
 జన॑మమిత్ర॒యంత॑ము॒రుం దే॒వేభ్యో॑ అకృణోరు లో॒కం .. మృ॒గో న భీ॒మః కు॑చ॒రో
 గి॑రి॒ష్ఠాః ప॑రా॒వత॒

50 ఆ జ॑గామా॒ పర॑స్యాః . సృ॒కꣳ స॒ꣳ॒శాయ॑ ప॒విమిం॑ద్ర తి॒గ్మం
 వి శత్రూ᳚న్ తాఢి॒ వి మృధో॑ నుదస్వ .. వి శత్రూ॒న్॒ వి మృధో॑ నుద॒ వి
 వృ॒త్రస్య॒ హనూ॑ రుజ . వి మ॒న్యుమిం॑ద్ర భామి॒తో॑ఽమిత్ర॑స్యాభి॒దాస॑తః ..

 త్రా॒తార॒మింద్ర॑మవి॒తార॒మింద్ర॒ꣳ॒ హవే॑హవే సు॒హవ॒ꣳ॒ శూర॒ మింద్రం᳚
 . హు॒వే ను శ॒క్రం పు॑రుహూ॒తమింద్రగ్గ్॑ స్వ॒స్తి నో॑ మ॒ఘవా॑ ధా॒త్వింద్రః॑ ..

 మా తే॑ అ॒స్యాꣳ

51 స॑హసావ॒న్ పరి॑ష్టావ॒ఘాయ॑ భూమ హరివః పరా॒దై . త్రాయ॑స్వ
 నోఽవృ॒కేభి॒ర్వరూ॑థై॒స్తవ॑ ప్రి॒యాసః॑ సూ॒రిషు॑ స్యామ .. అన॑వస్తే॒
 రథ॒మశ్వా॑య తక్ష॒న్ త్వష్టా॒ వజ్రం॑ పురుహూత ద్యు॒మంతం᳚ . బ్ర॒హ్మాణ॒ ఇంద్రం॑
 మ॒హయం॑తో అ॒ర్కైరవ॑ర్ధయ॒న్నహ॑యే॒ హంత॒వా ఉ॑ .. వృష్ణే॒ యత్ తే॒ వృష॑ణో
 అ॒ర్కమర్చా॒నింద్ర॒ గ్రావా॑ణో॒ అది॑తిః స॒జోషాః᳚ . అ॒న॒శ్వాసో॒ యే ప॒వయో॑ఽర॒థా
 ఇంద్రే॑షితా అ॒భ్యవ॑ర్తంత॒ దస్యూన్॑ .. వృ॒త్ర॒హత్యేఽను॑ గాయ॒త్రిణో᳚ఽధ్వ॒రాణాం᳚
 పరా॒వతో॒ఽస్యామ॒ష్టాచ॑త్వారిꣳశచ్చ .. 1. 6. 12..

 సం త్వా॑ సించామి ధ్రు॒వో᳚స్య॒గ్నిర్మా॑ బ॒ర్హిషో॒ఽహమాప్యా॑యతా॒మగ॑న్మ॒ యథా॒ వై
యో వై శ్ర॒ద్ధాం ప్ర॒జాప॑తిర్య॒జ్ఞాన్ ధ్రు॒వో॑సీత్యా॑హ॒ యో వై స॑ప్తద॒శమింద్రం॑
వో॒ ద్వాద॑శ ..

 సం త్వా॑ బ॒ర్హిషో॒ఽహం యథా॒ వా ఏ॒వం వి॒ద్వాంఛ్రౌష॑ట్థ్ సహసావ॒న్నేక॑
పంచా॒శత్ ..

 సం త్వా॑ సించామి॒ దస్యూన్॑ ..

ప్రథమకాండే సప్తమః ప్రశ్నః 7

1 పా॒క॒య॒జ్ఞం వా అన్వాహి॑తాగ్నేః ప॒శవ॒ ఉప॑ తిష్ఠంత॒ ఇడా॒ ఖలు॒
   వై పా॑కయ॒జ్ఞః సైషాంత॒రా ప్ర॑యాజానూయా॒జాన్, యజ॑మానస్య లో॒కేఽవ॑హితా॒
   తామా᳚హ్రి॒యమా॑ణామ॒భి మం॑త్రయేత॒ సురూ॑పవర్షవర్ణ॒ ఏహీతి॑ ప॒శవో॒ వా ఇడా॑
   ప॒శూనే॒వోప॑ హ్వయతే య॒జ్ఞం వై దే॒వా అదు॑హ్రన్, య॒జ్ఞోఽసు॑రాꣳ అదుహ॒త్
   తేఽసు॑రా య॒జ్ఞదు॑గ్ధాః॒ పరా॑ఽభవ॒న్॒ యో వై య॒జ్ఞస్య॒ దోహం॑ వి॒ద్వాన్

2 యజ॒తేఽప్య॒న్యం యజ॑మానం దుహే॒ సా మే॑ స॒త్యాఽఽశీర॒స్య య॒జ్ఞస్య॑
   భూయా॒దిత్యా॑హై॒ష వై య॒జ్ఞస్య॒ దోహ॒స్తేనై॒వైనం॑ దుహే॒ ప్రత్తా॒ వై గౌర్దు॑హే॒
   ప్రత్తేడా॒ యజ॑మానాయ దుహ ఏ॒తే వా ఇడా॑యై॒ స్తనా॒ ఇడోప॑హూ॒తేతి॑ వా॒యుర్వ॒థ్సో
   యర్హి॒ హోతేడా॑ముప॒హ్వయే॑త॒ తర్హి॒ యజ॑మానో॒ హోతా॑ర॒మీక్ష॑మాణో వా॒యుం
   మన॑సా ధ్యాయేన్

3 మా॒త్రే వ॒థ్సము॒పావ॑సృజతి॒ సర్వే॑ణ॒ వై య॒జ్ఞేన॑ దే॒వాః సు॑వ॒ర్గం
   లో॒కమా॑యన్ పాకయ॒జ్ఞేన॒ మను॑రశ్రామ్య॒థ్సేడా॒ మను॑ము॒పావ॑ర్తత॒ తాందే॑వాసు॒రా
   వ్య॑హ్వయంత ప్ర॒తీచీం᳚ దే॒వాః పరా॑చీ॒మసు॑రాః॒ సా దే॒వాను॒పావ॑ర్తత ప॒శవో॒
   వై తద్దే॒వాన॑వృణత ప॒శవోఽసు॑రానజహు॒ర్యం కా॒మయే॑తాప॒శుః స్యా॒దితి॒
   పరా॑చీం॒ తస్యేడా॒ముప॑హ్వయేతాప॒శురే॒వ భ॑వతి॒ యం

4 కా॒మయే॑త పశు॒మాంథ్స్యా॒దితి॑ ప్ర॒తీచీం॒ తస్యేడా॒ముప॑హ్వయేత
   పశు॒మానే॒వ భ॑వతి బ్రహ్మవా॒దినో॑ వదంతి॒ స త్వా ఇడా॒ముప॑హ్వయేత॒
   య ఇడా॑ముప॒హూయా॒త్మాన॒మిడా॑యాముప॒హ్వయే॒తేతి॒ సా నః॑ ప్రి॒యా
   సు॒ప్రతూ᳚ర్తిర్మ॒ఘోనీత్యా॒హేడా॑మే॒వోప॒ హూయా॒ఽఽత్మాన॒మిడా॑యా॒ముప॑ హ్వయతే॒
   వ్య॑స్తమివ॒ వా ఏ॒తద్య॒జ్ఞస్య॒ యదిడా॑ సా॒మి ప్రా॒శ్ఞంతి॑

5 సా॒మి మా᳚ర్జయంత ఏ॒తత్ ప్రతి॒ వా అసు॑రాణాం య॒జ్ఞో వ్య॑చ్ఛిద్యత॒ బ్రహ్మ॑ణా
   దే॒వాః సమ॑దధు॒ ర్బృహ॒స్పతి॑స్తనుతామి॒మం న॒ ఇత్యా॑హ॒ బ్రహ్మ॒ వై దే॒వానాం॒
   బృహ॒స్పతి॒ర్బ్రహ్మ॑ణై॒వ య॒జ్ఞꣳ సంద॑ధాతి॒ విచ్ఛి॑న్నం య॒జ్ఞꣳ
   సమి॒మం ద॑ధా॒త్విత్యా॑హ॒ సంత॑త్యై॒ విశ్వే॑ దే॒వా ఇ॒హ మా॑దయంతా॒మిత్యా॑హ
   సం॒తత్యై॒వ య॒జ్ఞం దే॒వేభ్యోఽను॑ దిశతి॒ యాం వై

6 య॒జ్ఞే దక్షి॑ణాం॒ దదా॑తి॒ తామ॑స్య ప॒శవోఽను॒ సంక్రా॑మంతి॒ స ఏ॒ష
 ఈ॑జా॒నో॑ఽప॒శుర్భావు॑కో॒ యజ॑మానేన॒ ఖలు॒ వై తత్కా॒ర్య॑మిత్యా॑హు॒ర్యథా॑
 దేవ॒త్రా ద॒త్తం కు॑ర్వీ॒తాత్మన్ ప॒శూన్ ర॒మయే॒తేతి॒ బ్రధ్న॒ పిన్వ॒స్వేత్యా॑హ య॒జ్ఞో
 వై బ్ర॒ధ్నో య॒జ్ఞమే॒వ తన్మ॑హయ॒త్యథో॑ దేవ॒త్రైవ ద॒త్తం కు॑రుత ఆ॒త్మన్
 ప॒శూన్ ర॑మయతే॒ దద॑తో మే॒ మా క్షా॒యీత్యా॒హాక్షి॑తిమే॒వోపై॑తి కుర్వ॒తో మే॒ మోప॑
 దస॒దిత్యా॑హ భూ॒మాన॑మే॒వోపై॑తి .. వి॒ద్వాన్ ధ్యా॑యేద్భవతి॒ యం ప్రా॒శ్ఞంతి॒
 యాం వై మ॒ ఏకా॒న్నవిꣳ॑శ॒తిశ్చ॑ .. 1. 7. 1..

7 స2ꣳశ్ర॑వా హ సౌవర్చన॒సస్తుమిం॑జ॒మౌపో॑దితిమువాచ॒ యథ్స॒త్రిణా॒ꣳ॒
 హోతాఽభూః॒ కామిడా॒ముపా᳚హ్వథా॒ ఇతి॒ తాముపా᳚హ్వ॒ ఇతి॑ హోవాచ॒ యా ప్రా॒ణేన॑ దే॒వాన్
 దా॒ధార॑ వ్యా॒నేన॑ మను॒ష్యా॑నపా॒నేన॑ పి॒తౄనితి॑ ఛి॒నత్తి॒ సా న ఛి॑న॒త్తీ
 3 ఇతి॑ ఛి॒నత్తీతి॑ హోవాచ॒ శరీ॑రం॒ వా అ॑స్యై॒ తదుపా᳚హ్వథా॒ ఇతి॑ హోవాచ॒ గౌర్వా

8 అ॑స్యై॒ శరీ॑రం॒ గాం వావ తౌ తత్పర్య॑వదతాం॒ యా య॒జ్ఞే దీ॒యతే॒ సా
 ప్రా॒ణేన॑ దే॒వాన్ దా॑ధార॒ యయా॑ మను॒ష్యా॑ జీవం॑తి॒ సా వ్యా॒నేన॑ మను॒ష్యాన్॑ యాం
 పి॒తృభ్యో॒ ఘ్నంతి॒ సాఽపా॒నేన॑ పి॒తౄన్, య ఏ॒వం వేద॑ పశు॒మాన్ భ॑వ॒త్యథ॒
 వై తాముపా᳚హ్వ॒ ఇతి॑ హోవాచ॒ యా ప్ర॒జాః ప్ర॒భవం॑తీః॒ ప్రత్యా॒భవ॒తీత్యన్నం॒
 వా అ॑స్యై॒ తదు

9 పా᳚హ్వథా॒ ఇతి॑ హోవా॒చౌష॑ధయో॒ వా అ॑స్యా॒ అన్న॒మోష॑ధయో॒ వై ప్ర॒జాః
 ప్ర॒భవం॑తీః॒ ప్రత్యా భ॑వంతి॒ య ఏ॒వం వేదా᳚న్నా॒దో భ॑వ॒త్యథ॒ వై తాముపా᳚హ్వ॒
 ఇతి॑ హోవాచ॒ యా ప్ర॒జాః ప॑రా॒భవం॑తీరనుగృ॒హ్ణాతి॒ ప్రత్యా॒భవం॑తీర్గృ॒హ్ణాతీతి॑
 ప్రతి॒ష్ఠాం వా అ॑స్యై॒ తదుపా᳚హ్వథా॒ ఇతి॑ హోవాచే॒యం వా అ॑స్యై ప్రతి॒ష్ఠే

10 యం వై ప్ర॒జాః ప॑రా॒భవం॑తీ॒రను॑ గృహ్ణాతి॒ ప్రత్యా॒భవం॑తీర్గృహ్ణాతి॒
 య ఏ॒వం వేద॒ ప్రత్యే॒వ తి॑ష్ఠ॒త్యథ॒ వై తాముపా᳚హ్వ॒ ఇతి॑ హోవాచ॒ యస్యై॑
 ని॒క్రమ॑ణే ఘృ॒తం ప్ర॒జాః సం॒జీవం॑తీః॒ పిబం॒తీతి॑ ఛి॒నత్తి॒ సా న ఛి॑న॒త్తీ
 3 ఇతి॒ న ఛి॑న॒త్తీతి॑ హోవాచ॒ ప్ర తు జ॑నయ॒తీత్యే॒ష వా ఇడా॒ముపా᳚హ్వథా॒
 ఇతి॑ హోవాచ॒ వృష్టి॒ర్వా ఇడా॒ వృష్ట్యై॒ వై ని॒క్రమ॑ణే ఘృ॒తం ప్ర॒జాః
 సం॒జీవం॑తీః పిబంతి॒ య ఏ॒వం వేద॒ ప్రైవ జా॑యతేఽన్నా॒దో భ॑వతి .. గౌర్వా అ॑స్యై॒
 తత్ ప్ర॑తి॒ష్ఠాఽహ్వ॑థా॒ ఇతి॑ విꣳశ॒తిశ్చ॑ .. 1. 7. 2..

11 ప॒రోక్షం॒ వా అ॒న్యే దే॒వా ఇ॒జ్యంతే᳚ ప్ర॒త్యక్ష॑మ॒న్యే యద్యజ॑తే॒ య ఏ॒వ దే॒వాః
 ప॒రోక్ష॑మి॒జ్యంతే॒ తానే॒వ తద్య॑జతి॒ యద॑న్వాహా॒ర్య॑మా॒హర॑త్యే॒తే వై దే॒వాః
 ప్ర॒త్యక్షం॒ యద్ బ్రా᳚హ్మ॒ణాస్తానే॒వ తేన॑ ప్రీణా॒త్యథో॒ దక్షి॑ణై॒వాస్యై॒షాఽథో॑
 య॒జ్ఞస్యై॒వ ఛి॒ద్రమపి॑ దధాతి॒ యద్వై య॒జ్ఞస్య॑ క్రూ॒రం యద్విలి॑ష్టం॒
 తద॑న్వాహా॒ర్యే॑ణా॒

12 ఽన్వాహ॑రతి॒ తద॑న్వాహా॒ర్య॑స్యాన్వాహార్య॒త్వం దే॑వదూ॒తా వా ఏ॒తే యదృ॒త్విజో॒
 యద॑న్వాహా॒ర్య॑మా॒హర॑తి దేవదూ॒తానే॒వ ప్రీ॑ణాతి ప్ర॒జాప॑తిర్దే॒వేభ్యో॑ య॒జ్ఞాన్
 వ్యాది॑శ॒త్ స రి॑రిచా॒నో॑ఽమన్యత॒ స ఏ॒తమ॑న్వాహా॒ర్య॑మభ॑క్తమపశ్య॒త్
 తమా॒త్మన్న॑ధత్త॒ స వా ఏ॒ష ప్రా॑జాప॒త్యో యద॑న్వాహా॒ఱ్యో॑ యస్యై॒వం
 వి॒దుషో᳚ఽన్వాహా॒ర్య॑ ఆహ్రి॒యతే॑ సా॒క్షాదే॒వ ప్ర॒జాప॑తిమృధ్నో॒త్యప॑రిమితో
 ని॒రుప్యోఽప॑రిమితః ప్ర॒జాప॑తిః ప్ర॒జాప॑తే॒

13 రాప్త్యై॑ దే॒వా వై యద్య॒జ్ఞేఽకు॑ర్వత॒ తదసు॑రా అకుర్వత॒ తే దే॒వా ఏ॒తం
 ప్రా॑జాప॒త్యమ॑న్వాహా॒ర్య॑మపశ్య॒న్ తమ॒న్వాహ॑రంత॒ తతో॑ దే॒వా అభ॑వ॒న్
 పరాసు॑రా॒ యస్యై॒వం వి॒దుషో᳚ఽన్వాహా॒ర్య॑ ఆహ్రి॒యతే॒ భవ॑త్యా॒త్మనా॒
 పరా᳚స్య॒ భ్రాతృ॑వ్యో భవతి య॒జ్ఞేన॒ వా ఇ॒ష్టీ ప॒క్వేన॑ పూ॒ర్తీ యస్యై॒వం
 వి॒దుషో᳚ఽన్వాహా॒ర్య॑ ఆహ్రి॒యతే॒ స త్వే॑వేష్టా॑పూ॒ర్తీ ప్ర॒జాప॑తేర్భా॒గో॑ఽసీ

14 త్యా॑హ ప్ర॒జాప॑తిమే॒వ భా॑గ॒ధేయే॑న॒ సమ॑ర్ధయ॒త్యూర్జ॑స్వా॒న్
 పయ॑స్వా॒నిత్యా॒హోర్జ॑మే॒వాస్మి॒న్ పయో॑ దధాతి ప్రాణాపా॒నౌ మే॑ పాహి సమానవ్యా॒నౌ
 మే॑ పా॒హీత్యా॑హా॒ఽఽశిష॑మే॒వైతామా శా॒స్తే ఽక్షి॑తో॒ఽస్యక్షి॑త్యై
 త్వా॒ మా మే᳚ క్షేష్ఠా అ॒ముత్రా॒ముష్మి॑3ꣳ ల్లో॒క ఇత్యా॑హ॒ క్షీయ॑తే॒
 వా అ॒ముష్మి॑3ꣳల్లో॒కేఽన్న॑మి॒తః ప్ర॑దాన॒గ్గ్॒ హ్య॑ముష్మి॑3ꣳల్లో॒కే
 ప్ర॒జా ఉ॑ప॒జీవం॑తి॒ యదే॒వమ॑భి మృ॒శత్యక్షి॑తిమే॒వైన॑ద్గమయతి॒
 నాస్యా॒ముష్మి॑3ꣳ ల్లో॒కేఽన్నం॑ క్షీయతే .. అ॒న్వా॒హా॒ర్యే॑ణ ప్ర॒జాప॑తేరసి॒
 హ్య॑ముష్మి॑3ꣳల్లో॒కే పంచ॑దశ చ .. 1. 7. 3..

15 బ॒ర్॒హిషో॒ఽహం దే॑వయ॒జ్యయా᳚ ప్ర॒జావా᳚న్ భూయాస॒మిత్యా॑హ బ॒ర్॒హిషా॒ వై
 ప్ర॒జాప॑తిః ప్ర॒జా అ॑సృజత॒ తేనై॒వ ప్ర॒జాః సృ॑జతే॒ నరా॒శꣳస॑స్యా॒హం
 దే॑వయ॒జ్యయా॑ పశు॒మాన్ భూ॑యాస॒మిత్యా॑హ॒ నరా॒శꣳసే॑న॒ వై ప్ర॒జాప॑తిః
 ప॒శూన॑సృజత॒ తేనై॒వ ప॒శూంథ్సృ॑జతే॒ఽగ్నేః స్వి॑ష్ట॒కృతో॒ఽహం
 దే॑వయ॒జ్యయా ఽఽయు॑ష్మాన్, య॒జ్ఞేన॑ ప్రతి॒ష్ఠాం గ॑మేయ॒మిత్యా॒హాఽఽయు॑రే॒వాత్మన్
 ధ॑త్తే॒ ప్రతి॑ య॒జ్ఞేన॑ తిష్ఠతి దర్శపూర్ణమా॒సయో॒

16 ర్వై దే॒వా ఉజ్జి॑తి॒మనూద॑జయన్ దర్శపూర్ణమా॒సాభ్యా॒మసు॑రా॒నపా॑ను
 దంతా॒గ్నేర॒హముజ్జి॑తి॒మనూజ్జే॑ ష॒మిత్యా॑హ దర్శపూర్ణమా॒సయో॑రే॒వ దే॒వతా॑నాం॒
 యజ॑మాన॒ ఉజ్జి॑తి॒మనూజ్జ॑యతి దర్శపూర్ణమా॒సాభ్యాం॒ భ్రాతృ॑వ్యా॒నప॑
 నుదతే॒ వాజ॑వతీభ్యాం॒ వ్యూ॑హ॒త్యన్నం॒ వై వాజోఽన్న॑మే॒వావ॑రుంధే॒ ద్వాభ్యాం॒
 ప్రతి॑ష్ఠిత్యై॒ యో వై య॒జ్ఞస్య॒ ద్వౌ దోహౌ॑ వి॒ద్వాన్, యజ॑త ఉభ॒యత॑

17 ఏ॒వ య॒జ్ఞం దు॑హే పు॒రస్తా᳚చ్చో॒ప రి॑ష్టాచ్చై॒ష వా అ॒న్యో య॒జ్ఞస్య॒
 దోహ॒ ఇడా॑యామ॒న్యో యర్హి॒ హోతా॒ యజ॑మానస్య॒ నామ॑ గృహ్ణీ॒యాత్ తర్హి॑ బ్రూయా॒దేమా
 అ॑గ్మన్నా॒శిషో॒ దోహ॑కామా॒ ఇతి॒ స2ꣳస్తు॑తా ఏ॒వ దే॒వతా॑ దు॒హేఽథో॑ ఉభ॒యత॑
 ఏ॒వ య॒జ్ఞం దు॑హే పు॒రస్తా᳚చ్చో॒పరి॑ష్టాచ్చ॒ రోహి॑తేన త్వా॒ఽగ్నిర్దే॒వతాం᳚
 గమయ॒త్విత్యా॑హై॒తే వై దే॑వా॒శ్వా

18 యజ॑మానః ప్రస్త॒రో యదే॒తైః ప్ర॑స్త॒రం ప్ర॒హర॑తి దేవా॒శ్వైరే॒వ యజ॑మానꣳ
 సువ॒ర్గం లో॒కం గ॑మయతి॒ వి తే॑ ముంచామి రశ॒నా వి ర॒శ్మీనిత్యా॑హై॒ష వా
 అ॒గ్నేర్వి॑మో॒కస్తేనై॒వైనం॒ వి ముం॑చతి॒ విష్ణోః᳚ శం॒యోర॒హం దే॑వయ॒జ్యయా॑
 య॒జ్ఞేన॑ ప్రతి॒ష్ఠాం గ॑మేయ॒మిత్యా॑హ య॒జ్ఞో వై విష్ణు॑ర్య॒జ్ఞ ఏ॒వాంత॒తః
 ప్రతి॑ తిష్ఠతి॒ సోమ॑స్యా॒హం దే॑వయ॒జ్యయా॑ సు॒రేతా॒

19 రేతో॑ ధిషీ॒యేత్యా॑హ॒ సోమో॒ వై రే॑తో॒ధాస్తేనై॒వ రేత॑ ఆ॒త్మన్ ధ॑త్తే॒
 త్వష్టు॑ర॒హం దే॑వయ॒జ్యయా॑ పశూ॒నాꣳ రూ॒పం పు॑షేయ॒మిత్యా॑హ॒ త్వష్టా॒ వై
 ప॑శూ॒నాం మి॑థు॒నానాꣳ॑ రూప॒కృత్తేనై॒వ ప॑శూ॒నాꣳ రూ॒పమా॒త్మన్ ధ॑త్తే
 దే॒వానాం॒ పత్నీ॑ర॒గ్నిర్గృ॒హప॑తిర్య॒జ్ఞస్య॑ మిథు॒నం తయో॑ర॒హం దే॑వయ॒జ్యయా॑
 మిథు॒నేన॒ ప్ర భూ॑యాస॒మిత్యా॑హై॒తస్మా॒ద్వై మి॑థు॒నాత్ ప్ర॒జాప॑తిర్మిథు॒నేన॒

20 ప్రాజా॑యత॒ తస్మా॑దే॒వ యజ॑మానో మిథు॒నేన॒ ప్ర జా॑యతే వే॒దో॑ఽసి॒ విత్తి॑రసి
 వి॒దేయేత్యా॑హ వే॒దేన॒ వై దే॒వా అసు॑రాణాం వి॒త్తం వేద్య॑మవిందంత॒ తద్వే॒దస్య॑
 వేద॒త్వం యద్య॒ద్ భ్రాతృ॑వ్యస్యాభి॒ధ్యాయే॒త్ తస్య॒ నామ॑ గృహ్ణీయా॒త్ తదే॒వాస్య॒
 సర్వం॑ వృంక్తే ఘృ॒తవం॑తం కులా॒యినꣳ॑ రా॒యస్పోషꣳ॑ సహ॒స్రిణం॑
 వే॒దో ద॑దాతు వా॒జిన॒మిత్యా॑హ॒ ప్ర స॒హస్రం॑ ప॒శూనా᳚ప్నో॒త్యాస్య॑ ప్ర॒జాయాం᳚
 వా॒జీ జా॑యతే॒ య ఏ॒వం వేద॑ .. ద॒ర్॒శ॒పూ॒ర్ణ॒మా॒సయో॑ రుభ॒యతో॑ దేవా॒శ్వాః
 సు॒రేతాః᳚ ప్ర॒జాప॑తిర్మిథు॒నేనా᳚ఽఽప్నోత్య॒ష్టౌ చ॑ .. 1. 7. 4..

21 ధ్రు॒వాం వై రిచ్య॑మానాం య॒జ్ఞోఽను॑ రిచ్యతే య॒జ్ఞం యజ॑మానో॒ యజ॑మానం ప్ర॒జా
 ధ్రు॒వామా॒ప్యాయ॑మానాం య॒జ్ఞోఽన్వా ప్యా॑యతే య॒జ్ఞం యజ॑మానో॒ యజ॑మానం ప్ర॒జా
 ఆ ప్యా॑యతాం ధ్రు॒వా ఘృ॒తేనేత్యా॑హ ధ్రు॒వామే॒వాఽఽప్యా॑యయతి॒ తామా॒ప్యాయ॑మానాం
 య॒జ్ఞోఽన్వా ప్యా॑యతే య॒జ్ఞం యజ॑మానో॒ యజ॑మానం ప్ర॒జాః ప్ర॒జాప॑తేర్వి॒భాన్నామ॑
 లో॒కస్తస్మిగ్గ్॑ స్త్వా దధామి స॒హ యజ॑మానే॒నేత్యా॑

22 హా॒యం వై ప్ర॒జాప॑తేర్వి॒భాన్నామ॑ లో॒కస్తస్మి॑న్నే॒వైనం॑ దధాతి
 స॒హ యజ॑మానేన॒ రిచ్య॑త ఇవ॒ వా ఏ॒తద్యద్యజ॑తే॒ యద్య॑జమానభా॒గం
 ప్రా॒శ్ఞాత్యా॒త్మాన॑మే॒వ ప్రీ॑ణాత్యే॒తావా॒న్॒ వై య॒జ్ఞో యావాన్॑ యజమానభా॒గో
 య॒జ్ఞో యజ॑మానో॒ యద్య॑జమానభా॒గం ప్రా॒శ్ఞాతి॑ య॒జ్ఞ ఏ॒వ య॒జ్ఞం
 ప్రతి॑ష్ఠాపయత్యే॒తద్వై సూ॒యవ॑స॒ꣳ॒ సోద॑కం॒ యద్బ॒ర్॒హిశ్చాఽఽప॑శ్చై॒తద్

23 యజ॑మానస్యా॒ఽఽయత॑నం॒ యద్వేది॒ర్యత్ పూ᳚ర్ణపా॒త్రమం॑తర్వే॒ది ని॒నయ॑తి॒
 స్వ ఏ॒వాఽఽయత॑నే సూ॒యవ॑స॒ꣳ॒ సోద॑కం కురుతే॒ సద॑సి॒ సన్మే॑ భూయా॒
 ఇత్యా॒హాఽఽపో॒ వై య॒జ్ఞ ఆపో॒ఽమృతం॑ య॒జ్ఞమే॒వామృత॑మా॒త్మన్ ధ॑త్తే॒
 సర్వా॑ణి॒ వై భూ॒తాని॑ వ్ర॒తము॑ప॒యంత॒మనూప॑ యంతి॒ ప్రాచ్యాం᳚ ది॒శి దే॒వా
 ఋ॒త్విజో॑ మార్జయంతా॒మిత్యా॑హై॒ష వై ద॑ర్శపూర్ణమా॒సయో॑రవభృ॒థో

24 యాన్యే॒వైనం॑ భూ॒తాని॑ వ్ర॒తము॑ప॒యంత॑ మనూప॒యంతి॒ తైరే॒వ
 స॒హావ॑భృ॒థమవై॑తి॒ విష్ణు॑ముఖా॒ వై దే॒వాశ్ఛందో॑భిరి॒మాన్
 లో॒కాన॑నపజ॒య్యమ॒భ్య॑జయ॒న్॒ యద్వి॑ష్ణుక్ర॒మాన్ క్రమ॑తే॒ విష్ణు॑రే॒వ
 భూ॒త్వా యజ॑మాన॒శ్ఛందో॑భిరి॒మాన్ లో॒కాన॑నపజ॒య్యమ॒భి జ॑యతి॒ విష్ణోః॒
 క్రమో᳚ఽస్యభిమాతి॒హేత్యా॑హ గాయ॒త్రీ వై పృ॑థి॒వీ త్రైష్టు॑భమం॒తరి॑క్షం॒
 జాగ॑తీ॒ ద్యౌరాను॑ష్టుభీ॒ర్దిశ॒ శ్ఛందో॑భిరే॒వేమాన్ లో॒కాన్, య॑థాపూ॒ర్వమ॒భి
 జ॑యతి .. ఇత్యే॒తద॑వభృ॒థో దిశః॑ స॒ప్త చ॑ .. 1. 7. 5..

25 అగ॑న్మ॒ సువః॒ సువ॑రగ॒న్మేత్యా॑హ సువ॒ర్గమే॒వ లో॒కమే॑తి
 సం॒దృశ॑స్తే॒ మా ఛి॑థ్సి॒ యత్తే॒ తప॒స్తస్మై॑ తే॒ మా వృ॒క్షీత్యా॑హ
 యథాయ॒జురే॒వైతత్ సు॒భూర॑సి॒ శ్రేష్ఠో॑ రశ్మీ॒నామా॑యు॒ర్ధా అ॒స్యాయు॑ర్మే
 ధే॒హీత్యా॑హా॒ఽఽశిష॑మే॒వైతామా శా᳚స్తే॒ ప్ర వా ఏ॒షో᳚ఽస్మాల్లో॒కాచ్చ్య॑వతే॒ యో

26 వి॑ష్ణుక్ర॒మాన్ క్రమ॑తే సువ॒ర్గాయ॒ హి లో॒కాయ॑ విష్ణుక్ర॒మాః క్ర॒మ్యంతే᳚
 బ్రహ్మవా॒దినో॑ వదంతి॒ స త్వై వి॑ష్ణుక్ర॒మాన్ క్ర॑మేత॒ య ఇ॒మాన్ లో॒కాన్ భ్రాతృ॑వ్యస్య
 సం॒విద్య॒ పున॑రి॒మం లో॒కం ప్ర॑త్యవ॒రోహే॒దిత్యే॒ష వా అ॒స్య లో॒కస్య॑
 ప్రత్యవరో॒హో యదాహే॒దమ॒హమ॒ముం భ్రాతృ॑వ్యమా॒భ్యో ది॒గ్భ్యో᳚ఽస్యై ది॒వ
 ఇతీ॒మానే॒వ లో॒కాన్ భ్రాతృ॑వ్యస్య సం॒విద్య॒ పున॑రి॒మం లో॒కం ప్ర॒త్యవ॑రోహతి॒ సం

27 జ్యోతి॑షాఽభూవ॒మిత్యా॑హా॒స్మిన్నే॒వ లో॒కే ప్రతి॑
 తిష్ఠత్యైం॒ద్రీమా॒వృత॑మ॒న్వావ॑ర్త॒ ఇత్యా॑హా॒సౌ వా ఆ॑ది॒త్య
 ఇంద్ర॒స్తస్యై॒వాఽఽవృత॒మను॑ ప॒ర్యావ॑ర్తతే దక్షి॒ణా ప॒ర్యావ॑ర్తతే॒ స్వమే॒వ
 వీ॒ర్య॑మను॑ ప॒ర్యావ॑ర్తతే॒ తస్మా॒ద్దక్షి॒ణోఽర్ధ॑ ఆ॒త్మనో॑ వీ॒ర్యా॑వత్త॒రోఽథో॑
 ఆది॒త్యస్యై॒వాఽఽవృత॒మను॑ ప॒ర్యావ॑ర్తతే॒ సమ॒హం ప్ర॒జయా॒ సం మయా᳚
 ప్ర॒జేత్యా॑హా॒ఽఽశిష॑

28 మే॒వైతామా శా᳚స్తే॒ సమి॑ద్ధో అగ్నే మే దీదిహి సమే॒ద్ధా తే॑ అగ్నే దీద్యాస॒మిత్యా॑హ
 యథాయ॒జురే॒వైతద్వసు॑మాన్, య॒జ్ఞో వసీ॑యాన్ భూయాస॒మిత్యా॑హా॒ఽఽశిష॑మే॒వైతామా
 శా᳚స్తే బ॒హు వై గార్హ॑పత్య॒స్యాంతే॑ మి॒శ్రమి॑వ చర్యత ఆగ్నిపావమా॒నీభ్యాం॒
 గార్హ॑పత్య॒ముప॑ తిష్ఠతే పు॒నాత్యే॒వాగ్నిం పు॑నీ॒త ఆ॒త్మానం॒ ద్వాభ్యాం॒
 ప్రతి॑ష్ఠిత్యా॒ అగ్నే॑ గృహపత॒ ఇత్యా॑హ

29 యథాయ॒జురే॒వైతచ్ఛ॒తꣳ హిమా॒ ఇత్యా॑హ శ॒తం త్వా॑ హేమం॒తానిం॑ధిషీ॒యేతి॒
 వావైతదా॑హ పు॒త్రస్య॒ నామ॑ గృహ్ణాత్యన్నా॒దమే॒వైనం॑ కరోతి॒ తామా॒శిష॒మా
 శా॑సే॒ తంత॑వే॒ జ్యోతి॑ష్మతీ॒మితి॑ బ్రూయా॒ద్యస్య॑ పు॒త్త్రోఽజా॑తః॒ స్యాత్
 తే॑జ॒స్వ్యే॑వాస్య॑ బ్రహ్మవర్చ॒సీ పు॒త్త్రో జా॑యతే॒ తామా॒శిష॒మా శా॑సే॒ఽముష్మై॒
 జ్యోతి॑ష్మతీ॒మితి॑ బ్రూయా॒ద్యస్య॑ పు॒త్రో

30 జా॒తః స్యాత్ తేజ॑ ఏ॒వాస్మి॑న్ బ్రహ్మవర్చ॒సం ద॑ధాతి॒ యో వై య॒జ్ఞం ప్ర॒యుజ్య॒
 న వి॑ముం॒చత్య॑ప్రతిష్ఠా॒నో వై స భ॑వతి॒ కస్త్వా॑ యునక్తి॒ స త్వా॒ వి
 ముం॑చ॒త్విత్యా॑హ ప్ర॒జాప॑తి॒ర్వై కః ప్ర॒జాప॑తినై॒వైనం॑ యు॒నక్తి॑
 ప్ర॒జాప॑తినా॒ వి ముం॑చతి॒ ప్రతి॑ష్ఠిత్యా ఈశ్వ॒రం వై వ్ర॒తమవి॑సృష్టం
 ప్ర॒దహోఽగ్నే᳚ వ్రతపతే వ్ర॒తమ॑చారిష॒మిత్యా॑హ వ్ర॒తమే॒వ

31 వి సృ॑జతే॒ శాంత్యా॒ అప్ర॑దాహాయ॒ పరా॒ఙ్॒ వావ య॒జ్ఞ ఏ॑తి॒ న ని వ॑ర్తతే॒
 పున॒ఱ్యో వై య॒జ్ఞస్య॑ పునరాలం॒భం వి॒ద్వాన్, యజ॑తే॒ తమ॒భి ని వ॑ర్తతే య॒జ్ఞో
 బ॑భూవ॒ స ఆ బ॑భూ॒వేత్యా॑హై॒ష వై య॒జ్ఞస్య॑ పునరాలం॒భస్తేనై॒వైనం॒
 పున॒రాల॑భ॒తేఽన॑వరుద్ధా॒ వా ఏ॒తస్య॑ వి॒రాడ్య ఆహి॑తాగ్నిః॒ సన్న॑స॒భః
 ప॒శవః॒ ఖలు॒ వై బ్రా᳚హ్మ॒ణస్య॑ స॒భేష్ట్వా ప్రాఙు॒త్క్రమ్య॑ బ్రూయా॒ద్గోమాꣳ॑
 అ॒గ్నేఽవి॑మాꣳ అ॒శ్వీ య॒జ్ఞ ఇత్యవ॑ స॒భాꣳ రుం॒ధే ప్ర స॒హస్రం॑
 ప॒శూనా᳚ప్నో॒త్యాస్య॑ ప్ర॒జాయాం᳚ వా॒జీ జా॑యతే .. యః స మా॒శిషం॑ గృహపత॒
 ఇత్యా॑హా॒ముష్మై॒ జ్యోతి॑ష్మతీ॒మితి॑ బ్రూయా॒ద్యస్య॑ పు॒త్రో వ్ర॒తమే॒వ ఖలు॒ వై
 చతు॑ర్విꣳశతిశ్చ .. 1. 7. 6..

32 దేవ॑ సవితః॒ ప్రసు॑వ య॒జ్ఞం ప్రసు॑వ య॒జ్ఞప॑తిం॒ భగా॑య ది॒వ్యో
 గం॑ధ॒ర్వః . కే॒త॒పూః కేతం॑ నః పునాతు వా॒చస్పతి॒ర్వాచ॑మ॒ద్య స్వ॑దాతి నః ..

 ఇంద్ర॑స్య॒ వజ్రో॑ఽసి॒ వార్త్ర॑ఘ్న॒స్త్వయా॒ఽయం వృ॒త్రం వ॑ధ్యాత్ .. వాజ॑స్య॒ ను
 ప్ర॑స॒వే మా॒తరం॑ మ॒హీమది॑తిం॒ నామ॒ వచ॑సా కరామహే . యస్యా॑మి॒దం విశ్వం॒
 భువ॑నమావి॒వేశ॒ తస్యాం᳚ నో దే॒వః స॑వి॒తా ధర్మ॑ సావిషత్ .. అ॒ప్స్వ॑

33 న్తర॒మృత॑మ॒ప్సు భే॑ష॒జమ॒పాము॒త ప్రశ॑స్తి॒ష్వశ్వా॑ భవథ
 వాజినః .. వా॒యుర్వా᳚ త్వా॒ మను॑ర్వా త్వా గంధ॒ర్వాః స॒ప్తవిꣳ॑శతిః . తే అగ్రే॒
 అశ్వ॑మాయుంజం॒తే అ॑స్మింజ॒వమాద॑ధుః .. అపాం᳚ నపాదాశుహేమ॒న్॒ య ఊ॒ర్మిః క॒కుద్మా॒న్
 ప్రతూ᳚ర్తిర్వాజ॒సాత॑మ॒స్తేనా॒యం వాజꣳ॑ సేత్ .. విష్ణోః॒ క్రమో॑ఽసి॒ విష్ణోః᳚
 క్రాం॒తమ॑సి॒ విష్ణో॒ర్విక్రాం᳚తమస్యం॒కౌ న్యం॒కావ॒భితో॒ రథం॒ యౌ ధ్వాం॒తం
 వా॑తా॒గ్రమను॑ సం॒చరం॑తౌ దూ॒రేహే॑తిరింద్రి॒యావా᳚న్ పత॒త్రీ తే నో॒ఽగ్నయః॒
 పప్ర॑యః పారయంతు .. అ॒ప్సు న్యం॒కౌ పంచ॑దశ చ .. 1. 7. 7..

34 దే॒వస్యా॒హꣳ స॑వి॒తుః ప్ర॑స॒వే బృహ॒స్పతి॑నా వాజ॒జితా॒ వాజం॑ జేషం
 దే॒వస్యా॒హꣳ స॑వి॒తుః ప్ర॑స॒వే బృహ॒స్పతి॑నా వాజ॒జితా॒ వర్షి॑ష్ఠం॒
 నాకꣳ॑ రుహేయ॒మింద్రా॑య॒ వాచం॑ వద॒తేంద్రం॒ వాజం॑ జాపయ॒తేంద్రో॒ వాజ॑మజయిత్
 . అశ్వా॑జని వాజిని॒ వాజే॑షు వాజినీవ॒త్యశ్వాం᳚థ్స॒మథ్సు॑ వాజయ .. అర్వా॑సి॒
 సప్తి॑రసి వా॒జ్య॑సి॒ వాజి॑నో॒ వాజం॑ ధావత మ॒రుతాం᳚ ప్రస॒వే జ॑యత॒ వి
 యోజ॑నా మిమీధ్వ॒మధ్వ॑నః స్కభ్నీత॒

35 కాష్ఠాం᳚ గచ్ఛత॒ వాజే॑ వాజేఽవత వాజినో నో॒ ధనే॑షు విప్రా అమృతా ఋతజ్ఞాః ..

 అ॒స్య మధ్వః॑ పిబత మా॒దయ॑ధ్వం తృ॒ప్తా యా॑త ప॒థిభి॑ర్దేవ॒యానైః᳚ .. తే నో॒
 అర్వం॑తో హవన॒శ్రుతో॒ హవం॒ విశ్వే॑ శృణ్వంతు వా॒జినః॑ .. మి॒తద్ర॑వః సహస్ర॒సా
 మే॒ధసా॑తా సని॒ష్యవః॑ . మ॒హో యే రత్నꣳ॑ సమి॒ధేషు॑ జభ్రి॒రే శం నో॑
 భవంతు వా॒జినో॒ హవే॑షు .. దే॒వతా॑తా మి॒తద్ర॑వః స్వ॒ర్కాః . జం॒భయం॒తోఽహిం॒
 వృక॒ꣳ॒ రక్షాꣳ॑సి॒ సనే᳚మ్య॒స్మద్యు॑యవ॒

36 న్నమీ॑వాః .. ఏ॒ష స్య వా॒జీ క్షి॑ప॒ణిం తు॑రణ్యతి గ్రీ॒వాయాం᳚ బ॒ద్ధో అ॑పిక॒క్ష
 ఆ॒సని॑ . క్రతుం॑ దధి॒క్రా అను॑ సం॒తవీ᳚త్వత్ ప॒థామంకా॒గ్॒స్యన్వా॒పనీ॑ఫణత్
 .. ఉ॒త స్మా᳚స్య॒ ద్రవ॑తస్తురణ్య॒తః ప॒ర్ణం న వేరను॑ వాతి ప్రగ॒ర్ధినః॑ .
 శ్యే॒నస్యే॑వ॒ ధ్రజ॑తో అంక॒సం పరి॑ దధి॒క్రావ్ణ్ణః॑ స॒హోర్జా తరి॑త్రతః .. ఆ మా॒
 వాజ॑స్య ప్రస॒వో జ॑గమ్యా॒దా ద్యావా॑పృథి॒వీ వి॒శ్వశం॑భూ . ఆ మా॑ గంతాం పి॒తరా॑

37 మా॒తరా॒ చాఽఽమా॒ సోమో॑ అమృత॒త్వాయ॑ గమ్యాత్ .. వాజి॑నో వాజజితో॒ వాజꣳ॑
 సరి॒ష్యంతో॒ వాజం॑ జే॒ష్యంతో॒ బృహ॒స్పతే᳚ర్భా॒గమవ॑ జిఘ్రత॒ వాజి॑నో
 వాజజితో॒ వాజꣳ॑ ససృ॒వాꣳసో॒ వాజం॑ జిగి॒వాꣳసో॒ బృహ॒స్పతే᳚ర్భా॒గే ని
 మృ॑ఢ్వమి॒యం వః॒ సా స॒త్యా సం॒ధాఽభూ॒ద్యామింద్రే॑ణ స॒మధ॑ధ్వ॒మజీ॑జిపత
 వనస్పతయ॒ ఇంద్రం॒ వాజం॒ విము॑చ్యధ్వం .. స్క॒భ్నీ॒త॒ యు॒య॒వ॒న్పి॒తరా॒
 ద్విచ॑త్వారిꣳశచ్చ .. 1. 7. 8..

38 క్ష॒త్రస్యోల్బ॑మసి క్ష॒త్రస్య॒ యోని॑రసి॒ జాయ॒ ఏహి॒ సువో॒ రోహా॑వ॒ రోహా॑వ॒
 హి సువ॑ర॒హం నా॑వు॒భయోః॒ సువో॑ రోక్ష్యామి॒ వాజ॑శ్చ ప్రస॒వశ్చా॑పి॒జశ్చ॒
 క్రతు॑శ్చ॒ సువ॑శ్చ మూ॒ర్ధా చ॒ వ్యశ్ఞి॑యశ్చాఽఽన్త్యాయ॒నశ్చాంత్య॑శ్చ
 భౌవ॒నశ్చ॒ భువ॑న॒శ్చాధి॑పతిశ్చ . ఆయు॑ర్య॒జ్ఞేన॑ కల్పతాం ప్రా॒ణో
 య॒జ్ఞేన॑ కల్పతామపా॒నో

39 య॒జ్ఞేన॑ కల్పతాం వ్యా॒నో య॒జ్ఞేన॑ కల్పతాం॒ చక్షు॑ర్య॒జ్ఞేన॑ కల్పతా॒గ్॒
 శ్రోత్రం॑ య॒జ్ఞేన॑ కల్పతాం॒ మనో॑ య॒జ్ఞేన॑ కల్పతాం॒ వాగ్య॒జ్ఞేన॑ కల్పతామా॒త్మా
 య॒జ్ఞేన॑ కల్పతాం య॒జ్ఞో య॒జ్ఞేన॑ కల్పతా॒ꣳ॒ సువ॑ర్దే॒వాꣳ అ॑గన్మా॒మృతా॑
 అభూమ ప్ర॒జాప॑తేః ప్ర॒జా అ॑భూమ॒ సమ॒హం ప్ర॒జయా॒ సం మయా᳚ ప్ర॒జా సమ॒హꣳ
 రా॒యస్పోషే॑ణ॒ సం మయా॑ రా॒యస్పోషోఽన్నా॑య త్వా॒ఽన్నాద్యా॑య త్వా॒ వాజా॑య త్వా
 వాజజి॒త్యాయై᳚ త్వా॒ఽమృత॑మసి॒ పుష్టి॑రసి ప్ర॒జన॑నమసి .. అ॒పా॒నో వాజా॑య॒
 నవ॑ చ .. 1. 7. 9..

40 వాజ॑స్యే॒మం ప్ర॑స॒వః సు॑షువే॒ అగ్రే॒ సోమ॒ꣳ॒ రాజా॑న॒మోష॑ధీష్వ॒ప్సు
 . తా అ॒స్మభ్యం॒ మధు॑మతీర్భవంతు వ॒యꣳ రా॒ష్ట్రే జా᳚గ్రియామ పు॒రోహి॑తాః ..

 వాజ॑స్యే॒దం ప్ర॑స॒వ ఆ బ॑భూవే॒మా చ॒ విశ్వా॒ భువ॑నాని స॒ర్వతః॑ . స
 వి॒రాజం॒ పర్యే॑తి ప్రజా॒నన్ ప్ర॒జాం పుష్టిం॑ వ॒ర్ధయ॑మానో అ॒స్మే .. వాజ॑స్యే॒మాం
 ప్ర॑స॒వః శి॑శ్రియే॒ దివ॑మి॒మా చ॒ విశ్వా॒ భువ॑నాని స॒మ్రాట్ . అది॑థ్సంతం
 దాపయతు ప్రజా॒నన్ ర॒యిం

41 చ॑ నః॒ సర్వ॑వీరాం॒ ని య॑చ్ఛతు .. అగ్నే॒ అచ్ఛా॑ వదే॒హ నః॒ ప్రతి॑
 నః సు॒మనా॑ భవ . ప్ర ణో॑ యచ్ఛ భువస్పతే ధన॒దా అ॑సి న॒స్త్వం .. ప్ర ణో॑
 యచ్ఛత్వర్య॒మా ప్ర భగః॒ ప్ర బృహ॒స్పతిః॑ . ప్ర దే॒వాః ప్రోత సూ॒నృతా॒ ప్ర
 వాగ్దే॒వీ ద॑దాతు నః .. అ॒ర్య॒మణం॒ బృహ॒స్పతి॒మింద్రం॒ దానా॑య చోదయ . వాచం॒
 విష్ణు॒ꣳ॒ సర॑స్వతీꣳ సవి॒తారం॑

42 చ వా॒జినం᳚ .. సోమ॒ꣳ॒ రాజా॑నం॒ వరు॑ణమ॒గ్నిమ॒న్వార॑భామహే . ఆ॒ది॒త్యాన్,
 విష్ణు॒ꣳ॒ సూర్యం॑ బ్ర॒హ్మాణం॑ చ॒ బృహ॒స్పతిం᳚ .. దే॒వస్య॑ త్వా సవి॒తుః
 ప్ర॑స॒వే᳚ఽశ్వినో᳚ర్బా॒హుభ్యాం᳚ పూ॒ష్ణో హస్తా᳚భ్యా॒ꣳ॒ సర॑స్వత్యై వా॒చో
 యం॒తుర్యం॒త్రేణా॒గ్నేస్త్వా॒ సామ్రా᳚జ్యేనా॒భిషిం॑చా॒మీంద్ర॑స్య॒ బృహ॒స్పతే᳚స్త్వా॒
 సామ్రా᳚జ్యేనా॒భిషిం॑చామి .. ర॒యిꣳ స॑వి॒తార॒ꣳ॒ షట్త్రిꣳ॑శచ్చ ..

 1. 7. 10..

43 అ॒గ్నిరేకా᳚క్షరేణ॒ వాచ॒ముద॑జయద॒శ్వినౌ॒ ద్వ్య॑క్షరేణ ప్రాణాపా॒నావుద॑జయతాం॒
 విష్ణు॒స్త్ర్య॑క్షరేణ॒ త్రీన్ లో॒కానుద॑జయ॒త్ సోమ॒శ్చతు॑రక్షరేణ॒
 చతు॑ష్పదః ప॒శూనుద॑జయత్ పూ॒షా పంచా᳚క్షరేణ పం॒క్తిముద॑జయద్ధా॒తా
 షడ॑క్షరేణ॒ షడృ॒తూనుద॑జయన్మ॒రుతః॑ స॒ప్తాక్ష॑రేణ స॒ప్తప॑దా॒ꣳ॒
 శక్వ॑రీ॒ముద॑జయ॒న్ బృహ॒స్పతి॑ర॒ష్టాక్ష॑రేణ గాయ॒త్రీముద॑జయన్మి॒త్రో
 నవా᳚క్షరేణ త్రి॒వృత॒గ్గ్॒ స్తోమ॒ముద॑జయ॒ద్

44 వరు॑ణో॒ దశా᳚క్షరేణ వి॒రాజ॒ముద॑జయ॒దింద్ర॒
 ఏకా॑దశాక్షరేణ త్రి॒ష్టుభ॒ముద॑జయ॒ద్విశ్వే॑ దే॒వా ద్వాద॑శాక్షరేణ॒
 జగ॑తీ॒ముద॑జయ॒న్వస॑వ॒స్త్రయో॑దశాక్షరేణ త్రయోద॒శగ్గ్ స్తోమ॒ముద॑జయన్
 రు॒ద్రాశ్చతు॑ర్దశాక్షరేణ చతుర్ద॒శగ్గ్ స్తోమ॒ముద॑జయన్నాది॒త్యాః పంచ॑దశాక్షరేణ
 పంచద॒శగ్గ్ స్తోమ॒ముద॑జయ॒న్నది॑తి॒ష్షోడ॑శాక్షరేణ షోడ॒శగ్గ్
 స్తోమ॒ముద॑జయత్ ప్ర॒జాప॑తిః స॒ప్తద॑శాక్షరేణ సప్తద॒శగ్గ్ స్తోమ॒ముద॑జయత్ ..

 త్రి॒వృత॒గ్గ్॒ స్తోమ॒ముద॑జయ॒త్ షట్చ॑త్వారిꣳశచ్చ .. 1. 7. 11..

45 ఉ॒ప॒యా॒మగృ॑హీతోఽసి నృ॒షదం॑ త్వా ద్రు॒షదం॑ భువన॒సద॒మింద్రా॑య॒
 జుష్టం॑ గృహ్ణామ్యే॒ష తే॒ యోని॒రింద్రా॑య త్వోపయా॒మగృ॑హీతోఽస్యప్సు॒షదం॑ త్వా
 ఘృత॒సదం॑ వ్యోమ॒సద॒మింద్రా॑య॒ జుష్టం॑ గృహ్ణామ్యే॒ష తే॒ యోని॒రింద్రా॑య
 త్వోపయా॒మగృ॑హీతోఽసి పృథివి॒షదం॑ త్వాఽన్తరిక్ష॒సదం॑ నాక॒సద॒మింద్రా॑య॒
 జుష్టం॑ గృహ్ణామ్యే॒ష తే॒ యోని॒రింద్రా॑య త్వా .. యే గ్రహాః᳚ పంచజ॒నీనా॒ యేషాం᳚
 తి॒స్రః ప॑రమ॒జాః . దైవ్యః॒ కోశః॒

46 సము॑బ్జితః . తేషాం॒ విశి॑ప్రియాణా॒మిష॒మూర్జ॒ꣳ॒ సమ॑గ్రభీమే॒ష తే॒
 యోని॒రింద్రా॑య త్వా .. అ॒పాꣳ రస॒ముద్వ॑యస॒ꣳ॒ సూర్య॑రశ్మిꣳ స॒మాభృ॑తం
 . అ॒పాꣳ రస॑స్య॒ యో రస॒స్తం వో॑ గృహ్ణామ్యుత్త॒మమే॒ష తే॒ యోని॒రింద్రా॑య
 త్వా .. అ॒యా వి॒ష్ఠా జ॒నయ॒న్ కర్వ॑రాణి॒ స హి ఘృణి॑రు॒రుర్వరా॑య గా॒తుః .
 స ప్రత్యుదై᳚ద్ధ॒రుణో॒ మధ్వో॒ అగ్ర॒గ్గ్॒ స్వాయాం॒ యత్త॒నువాం᳚ త॒నూమైర॑యత .
 ఉ॒ప॒యా॒మగృ॑హీతోఽసి ప్ర॒జాప॑తయే త్వా॒ జుష్టం॑ గృహ్ణామ్యే॒ష తే॒ యోనిః॑
 ప్ర॒జాప॑తయే త్వా .. కోశ॑స్త॒నువాం॒ త్రయో॑దశ చ .. 1. 7. 12..

47 అన్వహ॒ మాసా॒ అన్విద్వనా॒న్యన్వోష॑ధీ॒రను॒ పర్వ॑తాసః . అన్వింద్ర॒ꣳ॒ రోద॑సీ
 వావశా॒నే అన్వాపో॑ అజిహత॒ జాయ॑మానం .. అను॑ తే దాయి మ॒హ ఇం॑ద్రి॒యాయ॑ స॒త్రా తే॒
 విశ్వ॒మను॑ వృత్ర॒హత్యే᳚ . అను॑ క్ష॒త్రమను॒ సహో॑ యజ॒త్రేంద్ర॑ దే॒వేభి॒రను॑
 తే నృ॒షహ్యే᳚ .. ఇం॒ద్రా॒ణీమా॒సు నారి॑షు సు॒పత్నీ॑మ॒హమ॑శ్రవం . న హ్య॑స్యా
 అప॒రం చ॒న జ॒రసా॒

48 మర॑తే॒ పతిః॑ .. నాహమిం॑ద్రాణి రారణ॒ సఖ్యు॑ర్వృ॒షాక॑పేర్ ఋ॒తే .
 యస్యే॒దమప్యꣳ॑ హ॒విః ప్రి॒యం దే॒వేషు॒ గచ్ఛ॑తి .. యో జా॒త ఏ॒వ ప్ర॑థ॒మో
 మన॑స్వాన్ దే॒వో దే॒వాన్ క్రతు॑నా ప॒ర్యభూ॑షత్ . యస్య॒ శుష్మా॒ద్రోద॑సీ॒ అభ్య॑సేతాం
 నృ॒మ్ణస్య॑ మ॒హ్నా స జ॑నాస॒ ఇంద్రః॑ .. ఆ తే॑ మ॒హ ఇం॑ద్రో॒త్యు॑గ్ర॒ సమ॑న్యవో॒
 యత్ స॒మరం॑త॒ సేనాః᳚ . పతా॑తి ది॒ద్యున్నర్య॑స్య బాహు॒వోర్మా తే॒

49 మనో॑ విష్వ॒ద్రియ॒గ్విచా॑రీత్ .. మా నో॑ మర్ధీ॒రా భ॑రా ద॒ద్ధి తన్నః॒ ప్ర
 దా॒శుషే॒ దాత॑వే॒ భూరి॒ యత్ తే᳚ . నవ్యే॑ దే॒ష్ణే శ॒స్తే అ॒స్మిన్ త॑ ఉ॒క్థే ప్ర
 బ్ర॑వామ వ॒యమిం॑ద్ర స్తు॒వంతః॑ .. ఆ తూ భ॑ర॒ మాకి॑రే॒తత్ పరి॑ష్ఠాద్వి॒ద్మా
 హి త్వా॒ వసు॑పతిం॒ వసూ॑నాం . ఇంద్ర॒ యత్ తే॒ మాహి॑నం॒ దత్ర॒మస్త్య॒స్మభ్యం॒
 తద్ధ॑ర్యశ్వ॒

50 ప్ర యం॑ధి .. ప్ర॒దా॒తారꣳ॑ హవామహ॒ ఇంద్ర॒మా హ॒విషా॑ వ॒యం . ఉ॒భా
 హి హస్తా॒ వసు॑నా పృ॒ణస్వాఽఽప్ర య॑చ్ఛ॒ దక్షి॑ణా॒దోత స॒వ్యాత్ .. ప్ర॒దా॒తా
 వ॒జ్రీ వృ॑ష॒భస్తు॑రా॒షాట్ఛు॒ష్మీ రాజా॑ వృత్ర॒హా సో॑మ॒పావా᳚ . అ॒స్మిన్,
 య॒జ్ఞే బ॒ర్హిష్యా ని॒షద్యాథా॑ భవ॒ యజ॑మానాయ॒ శం యోః .. ఇంద్రః॑ సు॒త్రామా॒
 స్వవా॒ꣳ॒ అవో॑భిః సుమృడీ॒కో భ॑వతు వి॒శ్వవే॑దాః . బాధ॑తాం॒ ద్వేషో॒
 అభ॑యం కృణోతు సు॒వీర్య॑స్య॒

51 పత॑యః స్యామ .. తస్య॑ వ॒యꣳ సు॑మ॒తౌ య॒జ్ఞియ॒స్యాపి॑ భ॒ద్రే సౌ॑మన॒సే
 స్యా॑మ . స సు॒త్రామా॒ స్వవా॒ꣳ॒ ఇంద్రో॑ అ॒స్మే ఆ॒రాచ్చి॒ద్ద్వేషః॑ సను॒తర్యు॑యోతు
 .. రే॒వతీ᳚ర్నః సధ॒మాద॒ ఇంద్రే॑ సంతు తు॒వివా॑జాః . క్షు॒మంతో॒ యాభి॒ర్మదే॑మ ..

 ప్రోష్వ॑స్మై పురోర॒థమింద్రా॑య శూ॒షమ॑ర్చత . అ॒భీకే॑ చిదు లోక॒కృత్ సం॒గే
 స॒మథ్సు॑ వృత్ర॒హా . అ॒స్మాకం॑ బోధి చోది॒తా నభం॑తామన్య॒కేషాం᳚ . జ్యా॒కా
 అధి॒ ధన్వ॑సు .. జ॒రసా॒ మా తే॑ హర్యశ్వ సు॒వీర్య॒స్యాధ్యేకం॑ చ .. 1. 7. 13..

 పా॒క॒య॒జ్ఞꣳ సగ్గ్ శ్ర॑వాః ప॒రోక్షం॑ బ॒ర్హిషో॒హం ధ్రు॒వామగ॒న్మేత్యా॑హ॒
దేవ॑ సవితర్దే॒వస్యా॒హం క్ష॒త్రస్యోల్బం॒ వాజ॑స్యే॒మమ॒గ్నిరేకా᳚క్షరేణోఽపయా॒మ
గృ॑హీతో॒ఽస్యన్వహ॒ మాసా॒స్త్రయో॑దశ ..

 పా॒క॒య॒జ్ఞం ప॒రోక్షం॑ ధ్రు॒వాం వి సృ॑జతే చ నః॒ సర్వ॑వీరాం॒ పత॑యః
స్యా॒మైక॑ పంచా॒శత్ ..

 పా॒క॒య॒జ్ఞం ధన్వ॑సు ..

ప్రథమకాండే అష్టమః ప్రశ్నః 8

1 అను॑మత్యై పురో॒డాశ॑మ॒ష్టాక॑పాలం॒ నిర్వ॑పతి ధే॒నుర్దక్షి॑ణా॒ యే
   ప్ర॒త్యంచః॒ శమ్యా॑యా అవ॒శీయం॑తే॒ తన్నైర్॑ఋ॒తమేక॑కపాలం కృ॒ష్ణం
   వాసః॑ కృ॒ష్ణతూ॑షం॒ దక్షి॑ణా॒ వీహి॒ స్వాహాఽఽహు॑తిం జుషా॒ణ ఏ॒ష
   తే॑ నిరృతే భా॒గో భూతే॑ హ॒విష్మ॑త్యసి ముం॒చేమమꣳహ॑సః॒ స్వాహా॒
   నమో॒ య ఇ॒దం చ॒కారా॑ఽఽది॒త్యం చ॒రుం నిర్వ॑పతి॒ వరో॒ దక్షి॑ణా
   ఽఽగ్నావైష్ణ॒వమేకా॑దశకపాలం వామ॒నో వ॒హీ దక్షి॑ణాఽగ్నీషో॒మీయ॒మే

2 కా॑దశకపాల॒ꣳ॒ హిర॑ణ్యం॒ దక్షి॑ణైం॒ద్రమేకా॑దశకపాలమృష॒భో వ॒హీ
 దక్షి॑ణాఽఽగ్నే॒యమ॒ష్టాక॑పాలమైం॒ద్రం దధ్యృ॑ష॒భో వ॒హీ దక్షి॑ణైంద్రా॒గ్నం
 ద్వాద॑శకపాలం వైశ్వదే॒వం చ॒రుం ప్ర॑థమ॒జో వ॒థ్సో దక్షి॑ణా సౌ॒మ్యగ్గ్
 శ్యా॑మా॒కం చ॒రుం వాసో॒ దక్షి॑ణా॒ సర॑స్వత్యై చ॒రుꣳ సర॑స్వతే చ॒రుం
 మి॑థు॒నౌ గావౌ॒ దక్షి॑ణా .. అ॒గ్నీ॒షో॒మీయం॒ చతు॑స్త్రిꣳశచ్చ .. 1. 8. 1..

3 ఆ॒గ్నే॒యమ॒ష్టాక॑పాలం॒ నిర్వ॑పతి సౌ॒మ్యం చ॒రుꣳ సా॑వి॒త్రం
 ద్వాద॑శకపాలꣳ సారస్వ॒తం చ॒రుం పౌ॒ష్ణం చ॒రుం మా॑రు॒తꣳ స॒ప్తక॑పాలం
 వైశ్వదే॒వీమా॒మిక్షాం᳚ ద్యావాపృథి॒వ్య॑మేక॑కపాలం .. ఆ॒గ్నే॒యꣳ సౌ॒మ్యం
 మా॑రు॒తమ॒ష్టాద॑శ .. 1. 8. 2..

4 ఐం॒ద్రా॒గ్నమేకా॑దశకపాలం మారు॒తీమా॒మిక్షాం᳚ వారు॒ణీమా॒మిక్షాం᳚ కా॒యమేక॑కపాలం
 ప్రఘా॒స్యాన్॑ హవామహే మ॒రుతో॑ య॒జ్ఞవా॑హసః కరం॒భేణ॑ స॒జోష॑సః .. మో షూ ణ॑
 ఇంద్ర పృ॒థ్సు దే॒వాస్తు॑ స్మ తే శుష్మిన్నవ॒యా . మ॒హీ హ్య॑స్య మీ॒ఢుషో॑ య॒వ్యా
 . హ॒విష్మ॑తో మ॒రుతో॒ వంద॑తే॒ గీః .. యద్ గ్రామే॒ యదర॑ణ్యే॒ యత్ స॒భాయాం॒
 యదిం॑ద్రి॒యే . యచ్ఛూ॒ద్రే యద॒ర్య॑ ఏన॑శ్చకృ॒మా వ॒యం . యదేక॒స్యాధి॒
 ధర్మ॑ణి॒ తస్యా॑వ॒యజ॑నమసి॒ స్వాహా᳚ .. అక్ర॒న్ కర్మ॑ కర్మ॒కృతః॑ స॒హ
 వా॒చా మ॑యో భు॒వా . దే॒వేభ్యః॒ కర్మ॑ కృ॒త్వాఽస్తం॒ ప్రేత॑ సుదానవః .. వ॒యం
 యద్విꣳ॑శ॒తిశ్చ॑ .. 1. 8. 3..

5 అ॒గ్నయేఽనీ॑కవతే పురో॒డాశ॑మ॒ష్టాక॑పాలం॒ నిర్వ॑పతి సా॒కꣳ సూర్యే॑ణోద్య॒తా
 మ॒రుద్భ్యః॑ సాంతప॒నేభ్యో॑ మ॒ధ్యంది॑నే చ॒రుం మ॒రుద్భ్యో॑ గృహమే॒ధిభ్యః॒
 సర్వా॑సాం దు॒గ్ధే సా॒యం చ॒రుం పూ॒ర్ణా ద॑ర్వి॒ పరా॑ పత॒ సుపూ᳚ర్ణా॒ పున॒రాప॑త .
 వ॒స్నేవ॒ వి క్రీ॑ణావహా॒ ఇష॒మూర్జꣳ॑ శతక్రతో .. దే॒హి మే॒ దదా॑మి తే॒ ని మే॑
 ధేహి॒ ని తే॑ దధే . ని॒హార॒మిన్ని మే॑ హరా ని॒హారం॒

6 ని హ॑రామి తే .. మ॒రుద్భ్యః॑ క్రీ॒డిభ్యః॑ పురో॒డాశꣳ॑ స॒ప్తక॑పాలం॒
 నిర్వ॑పతి సా॒కꣳ సూర్యే॑ణోద్య॒తాగ్నే॒యమ॒ష్టాక॑పాలం॒ నిర్వ॑పతి సౌ॒మ్యం
 చ॒రుꣳ సా॑వి॒త్రం ద్వాద॑శకపాలꣳ సారస్వ॒తం చ॒రుం పౌ॒ష్ణం
 చ॒రుమైం᳚ద్రా॒గ్నమేకా॑దశకపాలమైం॒ద్రం చ॒రుం వై᳚శ్వకర్మ॒ణమేక॑కపాలం ..

 హ॒రా॒ ని॒హారం॑ త్రి॒ꣳ॒శచ్చ॑ .. 1. 8. 4..

7 సోమా॑య పితృ॒మతే॑ పురో॒డాశ॒ꣳ॒ షట్క॑పాలం॒ నిర్వ॑పతి పి॒తృభ్యో॑
 బర్హి॒షద్భ్యో॑ ధా॒నాః పి॒తృభ్యో᳚ఽగ్నిష్వా॒త్తేభ్యో॑ఽభివా॒న్యా॑యై దు॒గ్ధే మం॒థ
 మే॒తత్ తే॑ తత॒ యే చ॒ త్వామన్వే॒తత్ తే॑ పితామహ ప్రపితామహ॒ యే చ॒ త్వామన్వత్ర॑
 పితరో యథాభా॒గం మం॑దధ్వꣳ సుసం॒దృశం॑ త్వా వ॒యం మఘ॑వన్ మందిషీ॒మహి॑
 . ప్ర నూ॒నం పూ॒ర్ణవం॑ధురః స్తు॒తో యా॑సి॒ వశా॒ꣳ॒ అను॑ . యోజా॒ న్విం॑ద్ర తే॒
 హరీ᳚ ..

8 అక్ష॒న్నమీ॑మదంత॒ హ్యవ॑ ప్రి॒యా అ॑ధూషత . అస్తో॑షత॒ స్వభా॑నవో॒ విప్రా॒
 నవి॑ష్ఠయా మ॒తీ . యోజా॒ న్విం॑ద్ర తే॒ హరీ᳚ .. అక్ష॑న్ పి॒తరోఽమీ॑మదంత
 పి॒తరోఽతీ॑తృపంత పి॒తరోఽమీ॑మృజంత పి॒తరః॑ .. పరే॑త పితరః సోమ్యా
 గంభీ॒రైః ప॒థిభిః॑ పూ॒ర్వ్యైః . అథా॑ పి॒తౄంథ్సు॑వి॒దత్రా॒ꣳ॒ అపీ॑త
 య॒మేన॒ యే స॑ధ॒మాదం॒ మదం॑తి .. మనో॒ న్వా హు॑వామహే నారాశ॒ꣳ॒సేన॒
 స్తోమే॑న పితృ॒ణాం చ॒ మన్మ॑భిః .. ఆ

9 న॑ ఏతు॒ మనః॒ పునః॒ క్రత్వే॒ దక్షా॑య జీ॒వసే᳚ . జ్యోక్ చ॒ సూర్యం॑ దృ॒శే ..

 పున॑ర్నః పి॒తరో॒ మనో॒ దదా॑తు॒ దైవ్యో॒ జనః॑ . జీ॒వం వ్రాతꣳ॑ సచేమహి ..

 యదం॒తరి॑క్షం పృథి॒వీము॒త ద్యాం యన్మా॒తరం॑ పి॒తరం॑ వా జిహిꣳసి॒మ .
 అ॒గ్నిర్మా॒ తస్మా॒దేన॑సో॒ గార్హ॑పత్యః॒ ప్ర ముం॑చతు దురి॒తా యాని॑ చకృ॒మ
 క॒రోతు॒ మామ॑నే॒నసం᳚ .. హరీ॒ మన్మ॑భి॒రా చతు॑శ్చత్వారిꣳశచ్చ .. 1. 8. 5..

10 ప్ర॒తి॒పూ॒రు॒షమేక॑కపాలా॒న్నిర్వ॑ప॒త్యేక॒మతి॑రిక్తం॒ యావం॑తో గృ॒హ్యాః᳚
 స్మస్తేభ్యః॒ కమ॑కరం పశూ॒నాꣳ శర్మా॑సి॒ శర్మ॒ యజ॑మానస్య॒ శర్మ॑
 మే య॒చ్ఛైక॑ ఏ॒వ రు॒ద్రో న ద్వి॒తీయా॑య తస్థ ఆ॒ఖుస్తే॑ రుద్ర ప॒శుస్తం
 జు॑షస్వై॒ష తే॑ రుద్ర భా॒గః స॒హ స్వస్రాఽమ్బి॑కయా॒ తం జు॑షస్వ భేష॒జం
 గవేఽశ్వా॑య॒ పురు॑షాయ భేష॒జమథో॑ అ॒స్మభ్యం॑ భేష॒జꣳ సుభే॑షజం॒

11 యథాఽస॑తి . సు॒గం మే॒షాయ॑ మే॒ష్యా॑ అవాం᳚బ రు॒ద్రమ॑దిమ॒హ్యవ॑ దే॒వం
 త్ర్యం॑బకం . యథా॑ నః॒ శ్రేయ॑సః॒ కర॒ద్యథా॑ నో॒ వస్య॑సః॒ కర॒ద్యథా॑
 నః పశు॒మతః॒ కర॒ద్యథా॑ నో వ్యవసా॒యయా᳚త్ .. త్ర్యం॑బకం యజామహే సుగం॒ధిం
 పు॑ష్టి॒వర్ధ॑నం . ఉ॒ర్వా॒రు॒కమి॑వ॒ బంధ॑నాన్మృ॒త్యోర్ము॑క్షీయ॒
 మాఽమృతా᳚త్ .. ఏ॒ష తే॑ రుద్ర భా॒గస్తం జు॑షస్వ॒ తేనా॑వ॒సేన॑ ప॒రో
 మూజ॑వ॒తోఽతీ॒హ్యవ॑తతధన్వా॒ పినా॑కహస్తః॒ కృత్తి॑వాసాః .. సుభే॑షజమిహి॒
 త్రీణి॑ చ .. 1. 8. 6..

12 ఐం॒ద్రా॒గ్నం ద్వాద॑శకపాలం వైశ్వదే॒వం చ॒రుమింద్రా॑య॒ శునా॒సీరా॑య
 పురో॒డాశం॒ ద్వాద॑శకపాలం వాయ॒వ్యం॑ పయః॑ సౌ॒ర్యమేక॑కపాలం ద్వాదశగ॒వꣳ
 సీరం॒ దక్షి॑ణా ఽఽగ్నే॒యమ॒ష్టాక॑పాలం॒ నిర్వ॑పతి రౌ॒ద్రం గా॑వీధు॒కం
 చ॒రుమైం॒ద్రం దధి॑ వారు॒ణం య॑వ॒మయం॑ చ॒రుం వ॒హినీ॑ ధే॒నుర్దక్షి॑ణా॒
 యే దే॒వాః పు॑రః॒సదో॒ఽగ్నినే᳚త్రా దక్షిణ॒సదో॑ య॒మనే᳚త్రాః పశ్చా॒థ్సదః॑
 సవి॒తృనే᳚త్రా ఉత్తర॒సదో॒ వరు॑ణనేత్రా ఉపరి॒షదో॒ బృహ॒స్పతి॑నేత్రా
 రక్షో॒హణ॒స్తే నః॑ పాంతు॒ తే నో॑ఽవంతు॒ తేభ్యో॒

13 నమ॒స్తేభ్యః॒ స్వాహా॒ సమూ॑ఢ॒ꣳ॒ రక్షః॒ సంద॑గ్ధ॒ꣳ॒ రక్ష॑
 ఇ॒దమ॒హꣳ రక్షో॒ఽభి సం ద॑హామ్య॒గ్నయే॑ రక్షో॒ఘ్నే స్వాహా॑ య॒మాయ॑
 సవి॒త్రే వరు॑ణాయ॒ బృహ॒స్పత॑యే॒ దువ॑స్వతే రక్షో॒ఘ్నే స్వాహా᳚ ప్రష్టివా॒హీ
 రథో॒ దక్షి॑ణా దే॒వస్య॑ త్వా సవి॒తుః ప్ర॑స॒వే᳚ఽశ్వినో᳚ర్బా॒హుభ్యాం᳚ పూ॒ష్ణో
 హస్తా᳚భ్యా॒ꣳ॒ రక్ష॑సో వ॒ధం జు॑హోమి హ॒తꣳ రక్షోఽవ॑ధిష్మ॒ రక్షో॒
 యద్వస్తే॒ తద్దక్షి॑ణా .. తేభ్యః॒ పంచ॑చత్వారిꣳశచ్చ .. 1. 8. 7..

14 ధా॒త్రే పు॑రో॒డాశం॒ ద్వాద॑శకపాలం॒ నిర్వ॑ప॒త్యను॑మత్యై చ॒రుꣳ
 రా॒కాయై॑ చ॒రుꣳ సి॑నీవా॒ల్యై చ॒రుం కు॒హ్వై॑ చ॒రుం మి॑థు॒నౌ గావౌ॒
 దక్షి॑ణాఽఽగ్నావైష్ణ॒వమేకా॑దశ కపాలం॒ నిర్వ॑పత్యైంద్రావైష్ణ॒వమేకా॑దశ కపాలం
 వైష్ణ॒వం త్రి॑కపా॒లం వా॑మ॒నో వ॒హీ దక్షి॑ణాఽగ్నీషో॒మీయ॒మేకా॑దశకపాలం॒
 నిర్వ॑పతీంద్రాసో॒మీయ॒మేకా॑దశకపాలꣳ సౌ॒మ్యం చ॒రుం బ॒భ్రుర్దక్షి॑ణా
 సోమాపౌ॒ష్ణం చ॒రుం నిర్వ॑పత్యైంద్రాపౌ॒ష్ణం చ॒రుం పౌ॒ష్ణం చ॒రుగ్గ్ శ్యా॒మో
 దక్షి॑ణా వైశ్వాన॒రం ద్వాద॑శకపాలం॒ నిర్వ॑పతి॒ హిర॑ణ్యం॒ దక్షి॑ణా వారు॒ణం
 య॑వ॒మయం॑ చ॒రుమశ్వో॒ దక్షి॑ణా .. వై॒శ్వా॒న॒రం ద్వాద॑శకపాలం॒ నిర॒ష్టౌ
 చ॑ .. 1. 8. 8..

15 బా॒ర్॒హ॒స్ప॒త్యం చ॒రుం నిర్వ॑పతి బ్ర॒హ్మణో॑ గృ॒హే శి॑తిపృ॒ష్ఠో
 దక్షి॑ణైం॒ద్రమేకా॑దశకపాలꣳ రాజ॒న్య॑స్య గృ॒హ ఋ॑ష॒భో
 దక్షి॑ణాఽఽది॒త్యం చ॒రుం మహి॑ష్యై గృ॒హే ధే॒నుర్దక్షి॑ణా నైరృ॒తం చ॒రుం
 ప॑రివృ॒క్త్యై॑ గృ॒హే కృ॒ష్ణానాం᳚ వ్రీహీ॒ణాం న॒ఖని॑ర్భిన్నం కృ॒ష్ణా కూ॒టా
 దక్షి॑ణాఽఽగ్నే॒యమ॒ష్టాక॑పాలꣳ సేనా॒న్యో॑ గృ॒హే హిర॑ణ్యం॒ దక్షి॑ణా
 వారు॒ణం దశ॑కపాలꣳ సూ॒తస్య॑ గృ॒హే మ॒హాని॑రష్టో॒ దక్షి॑ణా మారు॒తꣳ
 స॒ప్తక॑పాలం గ్రామ॒ణ్యో॑ గృ॒హే పృశ్ఞి॒ర్దక్షి॑ణా సావి॒త్రం ద్వాద॑శకపాలం

16 క్ష॒త్తుర్గృ॒హ ఉ॑పధ్వ॒స్తో దక్షి॑ణాఽఽశ్వి॒నం ద్వి॑కపా॒లꣳ
 సం॑గ్రహీ॒తుర్గృ॒హే స॑వా॒త్యౌ॑ దక్షి॑ణా పౌ॒ష్ణం చ॒రుం భా॑గదు॒ఘస్య॑
 గృ॒హే శ్యా॒మో దక్షి॑ణా రౌ॒ద్రం గా॑వీధు॒కం చ॒రుమ॑క్షావా॒పస్య॑ గృ॒హే
 శ॒బల॒ ఉద్వా॑రో॒ దక్షి॒ణేంద్రా॑య సు॒త్రామ్ణే॑ పురో॒డాశ॒మేకా॑దశకపాలం॒
 ప్రతి॒ నిర్వ॑ప॒తీంద్రా॑యాꣳహో॒ముచే॒ఽయం నో॒ రాజా॑ వృత్ర॒హా రాజా॑ భూ॒త్వా
 వృ॒త్రం వ॑ధ్యాన్మైత్రాబార్హస్ప॒త్యం భ॑వతి శ్వే॒తాయై᳚ శ్వే॒తవ॑థ్సాయై దు॒గ్ధే
 స్వ॑యంమూ॒ర్తే స్వ॑యంమథి॒త ఆజ్య॒ ఆశ్వ॑త్థే॒

17 పాత్రే॒ చతుః॑స్రక్తౌ స్వయమవప॒న్నాయై॒ శాఖా॑యై క॒ర్ణాగ్శ్చాఽక॑ర్ణాగ్శ్చ
 తండు॒లాన్, వి చి॑నుయా॒ద్యే క॒ర్ణాః స పయ॑సి బార్హస్ప॒త్యో యేఽక॑ర్ణాః॒ స ఆజ్యే॑
 మై॒త్రః స్వ॑యంకృ॒తా వేది॑ర్భవతి స్వయంది॒నం బ॒ర్హిః స్వ॑యంకృ॒త ఇ॒ధ్మః
 సైవ శ్వే॒తా శ్వే॒తవ॑థ్సా॒ దక్షి॑ణా .. సా॒వి॒త్రం ద్వాద॑శకపాల॒మాశ్వ॑త్థే॒
 త్రయ॑స్త్రిꣳశచ్చ .. 1. 8. 9..

18 అ॒గ్నయే॑ గృ॒హప॑తయే పురో॒డాశ॑మ॒ష్టాక॑పాలం॒ నిర్వ॑పతి
 కృ॒ష్ణానాం᳚ వ్రీహీ॒ణాꣳ సోమా॑య॒ వన॒స్పత॑యే శ్యామా॒కం చ॒రుꣳ
 స॑వి॒త్రే స॒త్యప్ర॑సవాయ పురో॒డాశం॒ ద్వాద॑శకపాలమాశూ॒నాం వ్రీ॑హీ॒ణాꣳ
 రు॒ద్రాయ॑ పశు॒పత॑యే గావీధు॒కం చ॒రుం బృహ॒స్పత॑యే వా॒చస్పత॑యే నైవా॒రం
 చ॒రుమింద్రా॑య జ్యే॒ష్ఠాయ॑ పురో॒డాశ॒మేకా॑దశకపాలం మ॒హావ్రీ॑హీణాం మి॒త్రాయ॑
 స॒త్యాయా॒ఽఽమ్బానాం᳚ చ॒రుం వరు॑ణాయ॒ ధర్మ॑పతయే యవ॒మయం॑ చ॒రుꣳ స॑వి॒తా
 త్వా᳚ ప్రస॒వానాꣳ॑ సువతామ॒గ్నిర్గృ॒హప॑తీనా॒ꣳ॒ సోమో॒ వన॒స్పతీ॑నాꣳ
 రు॒ద్రః ప॑శూ॒నాం

19 బృహ॒స్పతి॑ర్వా॒చామింద్రో᳚ జ్యే॒ష్ఠానాం᳚ మి॒త్రః స॒త్యానాం॒ వరు॑ణో॒
 ధర్మ॑పతీనాం॒ యే దే॑వా దేవ॒సువః॒ స్థ త ఇ॒మమా॑ముష్యాయ॒ణమ॑నమి॒త్రాయ॑
 సువధ్వం మహ॒తే క్ష॒త్త్రాయ॑ మహ॒త ఆధి॑పత్యాయ మహ॒తే జాన॑రాజ్యాయై॒ష
 వో॑ భరతా॒ రాజా॒ సోమో॒ఽస్మాకం॑ బ్రాహ్మ॒ణానా॒ꣳ॒ రాజా॒ ప్రతి॒ త్యన్నామ॑
 రా॒జ్యమ॑ధాయి॒ స్వాం త॒నువం॒ వరు॑ణో అశిశ్రే॒చ్ఛుచే᳚ర్మి॒త్రస్య॒ వ్రత్యా॑
 అభూ॒మామ॑న్మహి మహ॒త ఋ॒తస్య॒ నామ॒ సర్వే॒ వ్రాతా॒ వరు॑ణస్యాభూవ॒న్వి మి॒త్ర
 ఏవై॒రరా॑తిమతారీ॒దసూ॑షుదంత య॒జ్ఞియా॑ ఋ॒తేన॒ వ్యు॑ త్రి॒తో జ॑రి॒మాణం॑
 న ఆన॒డ్ విష్ణోః॒ క్రమో॑ఽసి॒ విష్ణోః᳚ క్రాం॒తమ॑సి॒ విష్ణో॒ర్విక్రాం᳚తమసి ..

 ప॒శూ॒నాం వ్రాతాః॒ పంచ॑విꣳశతిశ్చ .. 1. 8. 10..

20 అ॒ర్థేతః॑ స్థా॒ఽపాం పతి॑రసి॒ వృషా᳚స్యూ॒ర్మిర్వృ॑షసే॒నో॑ఽసి
 వ్రజ॒క్షితః॑ స్థ మ॒రుతా॒మోజః॑ స్థ॒ సూర్య॑వర్చసః స్థ॒ సూర్య॑త్వచసః
 స్థ॒ మాందాః᳚ స్థ॒ వాశాః᳚ స్థ॒ శక్వ॑రీః స్థ విశ్వ॒భృతః॑
 స్థ జన॒భృతః॑ స్థా॒ఽగ్నేస్తే॑జ॒స్యాః᳚ స్థా॒ఽపామోష॑ధీనా॒ꣳ॒
 రస॑స్స్థా॒ఽపో దే॒వీర్మధు॑మతీరగృహ్ణ॒న్నూర్జ॑స్వతీ రాజ॒సూయా॑య॒ చితా॑నాః .
 యాభి॑ర్మి॒త్రావరు॑ణావ॒భ్యషిం॑చ॒న్॒ యాభి॒రింద్ర॒మన॑య॒న్నత్యరా॑తీః ..

 రా॒ష్ట్ర॒దాః స్థ॑ రా॒ష్ట్రం ద॑త్త॒ స్వాహా॑ రాష్ట్ర॒దాః స్థ॑ రా॒ష్ట్రమ॒ముష్మై॑
 దత్త .. అత్యేకా॑దశ చ .. 1. 8. 11..

21 దేవీ॑రాపః॒ సం మధు॑మతీ॒ర్మధు॑మతీభిః సృజ్యధ్వం॒ మహి॒ వర్చః॑,
 క్ష॒త్రియా॑య వన్వా॒నా అనా॑ధృష్టాః సీద॒తోర్జ॑స్వతీ॒ర్మహి॒ వర్చః॑, క్ష॒త్రియా॑య॒
 దధ॑తీ॒రని॑భృష్టమసి వా॒చో బంధు॑స్తపో॒జాః సోమ॑స్య దా॒త్రమ॑సి శు॒క్రా వః॑
 శు॒క్రేణోత్పు॑నామి చం॒ద్రాశ్చం॒ద్రేణా॒మృతా॑ అ॒మృతే॑న॒ స్వాహా॑ రాజ॒సూయా॑య॒
 చితా॑నాః .. స॒ధ॒మాదో᳚ ద్యు॒మ్నినీ॒రూర్జ॑ ఏ॒తా అని॑భృష్టా అప॒స్యువో॒ వసా॑నః .
 ప॒స్త్యా॑సు చక్రే॒ వరు॑ణః స॒ధస్థ॑మ॒పాꣳ శిశు॑

22 ర్మా॒తృత॑మాస్వం॒తః .. క్ష॒త్త్రస్యోల్బ॑మసి క్ష॒త్రస్య॒ యోని॑ర॒స్యావి॑న్నో
 అ॒గ్నిర్గృ॒హప॑తి॒రావి॑న్న॒ ఇంద్రో॑ వృ॒ద్ధశ్ర॑వా॒ ఆవి॑న్నః పూ॒షా వి॒శ్వవే॑దా॒
 ఆవి॑న్నౌ మి॒త్రావరు॑ణావృతా॒వృధా॒వావి॑న్నే॒ ద్యావా॑పృథి॒వీ ధృ॒తవ్ర॑తే॒
 ఆవి॑న్నా దే॒వ్యది॑తిర్విశ్వరూ॒ప్యా వి॑న్నో॒ఽయమ॒సావా॑ముష్యాయ॒ణో᳚ఽస్యాం వి॒శ్య॑స్మిన్
 రా॒ష్ట్రే మ॑హ॒తే క్ష॒త్రాయ॑ మహ॒త ఆధి॑పత్యాయ మహ॒తే జాన॑రాజ్యాయై॒ష వో॑
 భరతా॒ రాజా॒ సోమో॒ఽస్మాకం॑ బ్రాహ్మ॒ణానా॒ꣳ॒ రాజేంద్ర॑స్య॒

23 వజ్రో॑ఽసి॒ వార్త్ర॑ఘ్న॒స్త్వయా॒యం వృ॒త్రం వ॑ధ్యాచ్ఛత్రు॒బాధ॑నాః
 స్థ పా॒త మా᳚ ప్ర॒త్యంచం॑ పా॒త మా॑ తి॒ర్యంచ॑మ॒న్వంచం॑ మా పాత
 ది॒గ్భ్యో మా॑ పాత॒ విశ్వా᳚భ్యో మా నా॒ష్ట్రాభ్యః॑ పాత॒ హిర॑ణ్యవర్ణావు॒షసాం᳚
 విరో॒కేఽయః॑ స్థూణా॒వుది॑తౌ॒ సూర్య॒స్యాఽఽరో॑హతం వరుణ మిత్ర॒ గర్తం॒
 తత॑శ్చక్షాథా॒మది॑తిం॒ దితిం॑ చ .. శిశు॒రింద్ర॒స్యైక॑చత్వారిꣳశచ్చ ..

 1. 8. 12..

24 స॒మిధ॒మా తి॑ష్ఠ గాయ॒త్రీ త్వా॒ ఛంద॑సామవతు త్రి॒వృథ్ స్తోమో॑ రథంత॒రꣳ
 సామా॒గ్నిర్దే॒వతా॒ బ్రహ్మ॒ ద్రవి॑ణ ము॒గ్రామా తి॑ష్ఠ త్రి॒ష్టుప్ త్వా॒ ఛంద॑సామవతు
 పంచద॒శః స్తోమో॑ బృ॒హథ్సామేంద్రో॑ దే॒వతా᳚ క్ష॒త్త్రం ద్రవి॑ణం వి॒రాజ॒మా
 తి॑ష్ఠ॒ జగ॑తీ త్వా॒ ఛంద॑సామవతు సప్తద॒శః స్తోమో॑ వైరూ॒పꣳ సామ॑
 మ॒రుతో॑ దే॒వతా॒ విడ్ద్రవి॑ణ॒ముదీ॑చీ॒మా తి॑ష్ఠాను॒ష్టుప్ త్వా॒

25 ఛంద॑సామవత్వేకవి॒ꣳ॒శః స్తోమో॑ వైరా॒జꣳ సామ॑ మి॒త్రావరు॑ణౌ
 దే॒వతా॒ బలం॒ ద్రవి॑ణమూ॒ర్ధ్వామా తి॑ష్ఠ పం॒క్తిస్త్వా॒ ఛంద॑సామవతు
 త్రిణవత్రయస్త్రి॒ꣳ॒శౌ స్తోమౌ॑ శాక్వరరైవ॒తే సామ॑నీ॒ బృహ॒స్పతి॑ర్దే॒వతా॒
 వర్చో॒ ద్రవి॑ణమీ॒దృఙ్ చా᳚న్యా॒దృఙ్ చై॑తా॒దృఙ్ చ॑ ప్రతి॒దృఙ్ చ॑
 మి॒తశ్చ॒ సంమి॑తశ్చ॒ సభ॑రాః . శు॒క్రజ్యో॑తిశ్చ చి॒త్రజ్యో॑తిశ్చ
 స॒త్యజ్యో॑తిశ్చ॒ జ్యోతి॑ష్మాగ్శ్చ స॒త్యశ్చ॑ర్త॒పాశ్చా

26 ఽత్యꣳ॑హాః . అ॒గ్నయే॒ స్వాహా॒ సోమా॑య॒ స్వాహా॑ సవి॒త్రే స్వాహా॒ సర॑స్వత్యై॒
 స్వాహా॑ పూ॒ష్ణే స్వాహా॒ బృహ॒స్పత॑యే॒ స్వాహేంద్రా॑య॒ స్వాహా॒ ఘోషా॑య॒
 స్వాహా॒ శ్లోకా॑య॒ స్వాహాఽꣳశా॑య॒ స్వాహా॒ భగా॑య॒ స్వాహా॒ క్షేత్ర॑స్య॒
 పత॑యే॒ స్వాహా॑ పృథి॒వ్యై స్వాహా॒ఽన్తరి॑క్షాయ॒ స్వాహా॑ ది॒వే స్వాహా॒ సూర్యా॑య॒
 స్వాహా॑ చం॒ద్రమ॑సే॒ స్వాహా॒ నక్ష॑త్రేభ్యః॒ స్వాహా॒ఽద్భ్యః స్వాహౌష॑ధీభ్యః॒
 స్వాహా॒ వన॒స్పతి॑భ్యః॒ స్వాహా॑ చరాచ॒రేభ్యః॒ స్వాహా॑ పరిప్ల॒వేభ్యః॒ స్వాహా॑
 సరీసృ॒పేభ్యః॒ స్వాహా᳚ .. అ॒ను॒ష్టుప్త్వ॑ర్త॒పాశ్చ॑ సరీసృ॒పేభ్యః॒ స్వాహా᳚ ..

 1. 8. 13..

27 సోమ॑స్య॒ త్విషి॑రసి॒ తవే॑వ మే॒ త్విషి॑ర్భూయాద॒మృత॑మసి మృ॒త్యోర్మా॑
 పాహి ది॒ద్యోన్మా॑ పా॒హ్యవే᳚ష్టా దంద॒శూకా॒ నిర॑స్తం॒ నము॑చేః॒ శిరః॑ .. సోమో॒
 రాజా॒ వరు॑ణో దే॒వా ధ॑ర్మ॒సువ॑శ్చ॒ యే . తే తే॒ వాచꣳ॑ సువంతాం॒ తే తే᳚
 ప్రా॒ణꣳ సు॑వంతాం॒ తే తే॒ చక్షుః॑ సువంతాం॒ తే తే॒ శ్రోత్రꣳ॑ సువంతా॒ꣳ॒
 సోమ॑స్య త్వా ద్యు॒మ్నేనా॒భిషిం॑చామ్య॒గ్నే

28 స్తేజ॑సా॒ సూర్య॑స్య॒ వర్చ॒సేంద్ర॑స్యేంద్రి॒యేణ॑ మి॒త్రావరు॑ణయోర్వీ॒ర్యే॑ణ
 మ॒రుతా॒మోజ॑సా క్ష॒త్త్రాణాం᳚ క్ష॒త్త్రప॑తిర॒స్యతి॑ ది॒వస్పా॑హి
 స॒మావ॑వృత్రన్నధ॒రాగుదీ॑చీ॒రహిం॑ బు॒ధ్నియ॒మను॑ సం॒చరం॑తీ॒స్తాః
 పర్వ॑తస్య వృష॒భస్య॑ పృ॒ష్ఠే నావ॑శ్చరంతి స్వ॒సిచ॑ ఇయా॒నాః .. రుద్ర॒
 యత్తే॒ క్రయీ॒ పరం॒ నామ॒ తస్మై॑ హు॒తమ॑సి య॒మేష్ట॑మసి . ప్రజా॑పతే॒ న
 త్వదే॒తాన్య॒న్యో విశ్వా॑ జా॒తాని॒ పరి॒ తా బ॑భూవ . యత్కా॑మాస్తే జుహు॒మస్తన్నో॑
 అస్తు వ॒యగ్గ్ స్యా॑మ॒ పత॑యో రయీ॒ణాం .. అ॒గ్నే స్తైకా॑దశ చ .. 1. 8. 14..

29 ఇంద్ర॑స్య॒ వజ్రో॑ఽసి॒ వార్త్ర॑ఘ్న॒స్త్వయా॒ఽయం వృ॒త్రం
 వ॑ధ్యాన్మి॒త్రావరు॑ణయోస్త్వా ప్రశా॒స్త్రోః ప్ర॒శిషా॑ యునజ్మి య॒జ్ఞస్య॒ యోగే॑న॒
 విష్ణోః॒ క్రమో॑ఽసి॒ విష్ణోః᳚ క్రాం॒తమ॑సి॒ విష్ణో॒ర్విక్రాం᳚తమసి మ॒రుతాం᳚ ప్రస॒వే
 జే॑షమా॒ప్తం మనః॒ సమ॒హమిం॑ద్రి॒యేణ॑ వీ॒ర్యే॑ణ పశూ॒నాం మ॒న్యుర॑సి॒ తవే॑వ
 మే మ॒న్యుర్భూ॑యా॒న్నమో॑ మా॒త్రే పృ॑థి॒వ్యై మాఽహం మా॒తరం॑ పృథి॒వీꣳ
 హిꣳ॑సిషం॒ మా

30 మాం మా॒తా పృ॑థి॒వీ హిꣳ॑సీ॒దియ॑ద॒స్యాయు॑ర॒స్యాయు॑ర్మే ధే॒హ్యూర్గ॒స్యూర్జం॑
 మే ధేహి॒ యుఙ్ఙ॑సి॒ వర్చో॑ఽసి॒ వర్చో॒ మయి॑ ధేహ్య॒గ్నయే॑ గృ॒హప॑తయే॒ స్వాహా॒
 సోమా॑య॒ వన॒స్పత॑యే॒ స్వాహేంద్ర॑స్య॒ బలా॑య॒ స్వాహా॑ మ॒రుతా॒మోజ॑సే॒ స్వాహా॑
 హ॒ꣳ॒సః శు॑చి॒షద్వసు॑రంతరిక్ష॒సద్ధోతా॑ వేది॒షదతి॑థిర్దురోణ॒సత్ .
 నృ॒షద్వ॑ర॒సదృ॑త॒సద్వ్యో॑మ॒సద॒బ్జా గో॒జా ఋ॑త॒జా అ॑ద్రి॒జా ఋ॒తం
 బృ॒హత్ .. హి॒ꣳ॒సి॒షం॒ మర్త॒జాస్త్రీణి॑ చ .. 1. 8. 15..

31 మి॒త్రో॑ఽసి॒ వరు॑ణోఽసి॒ సమ॒హం విశ్వై᳚ర్దే॒వైః, క్ష॒త్త్రస్య॒ నాభి॑రసి
 క్ష॒త్త్రస్య॒ యోని॑రసి స్యో॒నామా సీ॑ద సు॒షదా॒మా సీ॑ద॒ మా త్వా॑ హిꣳసీ॒న్మా మా॑
 హిꣳసీ॒న్నిష॑సాద ధృ॒తవ్ర॑తో॒ వరు॑ణః ప॒స్త్యా᳚స్వా సామ్రా᳚జ్యాయ సు॒క్రతు॒ర్బ్రహ్మా
 3 న్ త్వꣳ రా॑జన్ బ్ర॒హ్మాఽసి॑ సవి॒తాఽసి॑ స॒త్యస॑వో॒ బ్రహ్మా 3 న్ త్వꣳ రా॑జన్
 బ్ర॒హ్మాఽసీంద్రో॑ఽసి స॒త్యౌజా॒

32 బ్రహ్మా 3 న్ త్వꣳ రా॑జన్ బ్ర॒హ్మాఽసి॑ మి॒త్రో॑ఽసి సు॒శేవో॒ బ్రహ్మా 3 న్ త్వꣳ
 రా॑జన్ బ్ర॒హ్మాఽసి॒ వరు॑ణోఽసి స॒త్యధ॒ర్మేంద్ర॑స్య॒ వజ్రో॑ఽసి॒ వార్త్ర॑ఘ్న॒స్తేన॑
 మే రధ్య॒ దిశో॒ఽభ్య॑యꣳ రాజా॑ఽభూ॒త్ సుశ్లో॒కా 4 ం సుమం॑గ॒లా 4 ం సత్య॑రా॒జా
 3 న్ . అ॒పాం నప్త్రే॒ స్వాహో॒ర్జో నప్త్రే॒ స్వాహా॒ఽగ్నయే॑ గృ॒హప॑తయే॒ స్వాహా᳚ ..

 స॒త్యౌజా᳚శ్చత్వారి॒ꣳ॒శచ్చ॑ .. 1. 8. 16..

33 ఆ॒గ్నే॒యమ॒ష్టాక॑పాలం॒ నిర్వ॑పతి॒ హిర॑ణ్యం॒ దక్షి॑ణా సారస్వ॒తం
 చ॒రుం వ॑థ్సత॒రీ దక్షి॑ణా సావి॒త్రం ద్వాద॑శకపాలముపధ్వ॒స్తో
 దక్షి॑ణా పౌ॒ష్ణం చ॒రుగ్గ్ శ్యా॒మో దక్షి॑ణా బార్హస్ప॒త్యం చ॒రుꣳ
 శి॑తిపృ॒ష్ఠో దక్షి॑ణైం॒ద్రమేకా॑దశకపాలమృష॒భో దక్షి॑ణా వారు॒ణం
 దశ॑కపాలం మ॒హాని॑రష్టో॒ దక్షి॑ణా సౌ॒మ్యం చ॒రుం బ॒భ్రుర్దక్షి॑ణా
 త్వా॒ష్ట్రమ॒ష్టాక॑పాలꣳ శుం॒ఠో దక్షి॑ణా వైష్ణ॒వం త్రి॑కపా॒లం వా॑మ॒నో
 దక్షి॑ణా .. ఆ॒గ్నే॒యꣳ హిర॑ణ్యꣳ సారస్వ॒తం ద్విచ॑త్వారిꣳశత్ .. 1. 8. 17..

34 స॒ద్యో దీ᳚క్షయంతి స॒ద్యః సోమం॑ క్రీణంతి పుండరిస్ర॒జాం ప్ర య॑చ్ఛతి
 ద॒శభి॑ర్వథ్సత॒రైః సోమం॑ క్రీణాతి దశ॒పేయో॑ భవతి శ॒తం బ్రా᳚హ్మ॒ణాః పి॑బంతి
 సప్తద॒శగ్గ్ స్తో॒త్రం భ॑వతి ప్రాకా॒శావ॑ధ్వ॒ర్యవే॑ దదాతి॒ స్రజ॑ముద్గా॒త్రే
 రు॒క్మꣳ హోత్రేఽశ్వం॑ ప్రస్తోతృప్రతిహ॒ర్తృభ్యాం॒ ద్వాద॑శ పష్ఠౌ॒హీర్బ్ర॒హ్మణే॑
 వ॒శాం మై᳚త్రావరు॒ణాయ॑ ఋష॒భం బ్రా᳚హ్మణాచ్ఛ॒ꣳ॒సినే॒ వాస॑సీ
 నేష్టాపో॒తృభ్యా॒గ్॒ స్థూరి॑ యవాచి॒తమ॑చ్ఛావా॒కాయా॑న॒డ్వాహ॑మ॒గ్నీధే॑ భార్గ॒వో
 హోతా॑ భవతి శ్రాయం॒తీయం॑ బ్రహ్మసా॒మం భ॑వతి వారవం॒తీయ॑ మగ్నిష్టోమసా॒మꣳ
 సా॑రస్వ॒తీర॒పో గృ॑హ్ణాతి .. వా॒ర॒వం॒తీయం॑ చ॒త్వారి॑ చ .. 1. 8. 18..

35 ఆ॒గ్నే॒యమ॒ష్టాక॑పాలం॒ నిర్వ॑పతి॒ హిర॑ణ్యం॒
 దక్షి॑ణైం॒ద్రమేకా॑దశకపాలమృష॒భో దక్షి॑ణా వైశ్వదే॒వం చ॒రుం పి॒శంగీ॑
 పష్ఠౌ॒హీ దక్షి॑ణా మైత్రావరు॒ణీమా॒మిక్షాం᳚ వ॒శా దక్షి॑ణా బార్హస్ప॒త్యం చ॒రుꣳ
 శి॑తిపృ॒ష్ఠో దక్షి॑ణా ఽఽది॒త్యాం మ॒ల్॒హాం గ॒ర్భిణీ॒మా ల॑భతే మారు॒తీం
 పృశ్నిం॑ పష్ఠౌ॒హీమ॒శ్విభ్యాం᳚ పూ॒ష్ణే పు॑రో॒డాశం॒ ద్వాద॑శకపాలం॒
 నిర్వ॑పతి॒ సర॑స్వతే సత్య॒వాచే॑ చ॒రుꣳ స॑వి॒త్రే స॒త్యప్ర॑సవాయ
 పురో॒డాశం॒ ద్వాద॑శకపాలం తిసృధ॒న్వꣳ శు॑ష్కదృ॒తిర్దక్షి॑ణా .. ఆ॒గ్నే॒యం
 బార్హస్ప॒త్యꣳ స॒ప్తచ॑త్వారిꣳశత్ .. 1. 8. 19..

36 ఆ॒గ్నే॒యమ॒ష్టాక॑పాలం॒ నిర్వ॑పతి సౌ॒మ్యం చ॒రుꣳ సా॑వి॒త్రం ద్వాద॑శకపాలం
 బార్హస్ప॒త్యం చ॒రుం త్వా॒ష్ట్రమ॒ష్టాక॑పాలం వైశ్వాన॒రం ద్వాద॑శకపాలం॒
 దక్షి॑ణో రథవాహనవా॒హో దక్షి॑ణా సారస్వ॒తం చ॒రుం నిర్వ॑పతి పౌ॒ష్ణం చ॒రుం
 మై॒త్రం చ॒రుం వా॑రు॒ణం చ॒రుం క్షై᳚త్రప॒త్యం చ॒రుమా॑ది॒త్యం చ॒రుముత్త॑రో
 రథవాహనవా॒హో దక్షి॑ణా .. ఆ॒గ్నే॒యꣳ సౌ॒మ్యం బా॑ర్హస్ప॒త్యం చతు॑స్త్రిꣳశత్
 .. 1. 8. 20..

37 స్వా॒ద్వీం త్వా᳚ స్వా॒దునా॑ తీ॒వ్రాం తీ॒వ్రేణా॒మృతా॑మ॒మృతే॑న సృ॒జామి॒
 సꣳసోమే॑న॒ సోమో᳚ఽస్య॒శ్విభ్యాం᳚ పచ్యస్వ॒ సర॑స్వత్యై పచ్య॒స్వేంద్రా॑య
 సు॒త్రామ్ణే॑ పచ్యస్వ పు॒నాతు॑ తే పరి॒స్రుత॒ꣳ॒ సోమ॒ꣳ॒ సూర్య॑స్య దుహి॒తా
 . వారే॑ణ॒ శశ్వ॑తా॒ తనా᳚ .. వా॒యుః పూ॒తః ప॒విత్రే॑ణ ప్ర॒త్యంఖ్సోమో॒
 అతి॑ద్రుతః . ఇంద్ర॑స్య॒ యుజ్యః॒ సఖా᳚ .. కు॒విదం॒గ యవ॑మంతో॒ యవం॑
 చి॒ద్యథా॒ దాంత్య॑నుపూ॒ర్వం వి॒యూయ॑ . ఇ॒హేహై॑షాం కృణుత॒ భోజ॑నాని॒
 యే బ॒ర్॒హిషో॒ నమో॑వృక్తిం॒ న జ॒గ్ముః .. ఆ॒శ్వి॒నం ధూ॒మ్రమా ల॑భతే
 సారస్వ॒తం మే॒షమైం॒ద్రమృ॑ష॒భ మైం॒ద్రమేకా॑దశకపాలం॒ నిర్వ॑పతి సావి॒త్రం
 ద్వాద॑శకపాలం వారు॒ణం దశ॑కపాల॒ꣳ॒ సోమ॑ప్రతీకాః పితరస్తృప్ణుత॒ వడ॑బా॒
 దక్షి॑ణా .. భోజ॑నాని॒ షడ్విꣳ॑శతిశ్చ .. 1. 8. 21..

38 అగ్నా॑విష్ణూ॒ మహి॒ తద్వాం᳚ మహి॒త్వం వీ॒తం ఘృ॒తస్య॒ గుహ్యా॑ని॒ నామ॑
 . దమే॑దమే స॒ప్త రత్నా॒ దధా॑నా॒ ప్రతి॑ వాం జి॒హ్వా ఘృ॒తమా చ॑రణ్యేత్
 .. అగ్నా॑విష్ణూ॒ మహి॒ ధామ॑ ప్రి॒యం వాం᳚ వీ॒థో ఘృ॒తస్య॒ గుహ్యా॑ జుషా॒ణా .
 దమే॑దమే సుష్టు॒తీర్వా॑వృధా॒నా ప్రతి॑ వాం జి॒హ్వా ఘృ॒తముచ్చ॑రణ్యేత్ .. ప్ర
 ణో॑ దే॒వీ సర॑స్వతీ॒ వాజే॑భిర్వా॒జినీ॑వతీ . ధీ॒నామ॑వి॒త్ర్య॑వతు . ఆ నో॑
 ది॒వో బృ॑హ॒తః

39 పర్వ॑తా॒దా సర॑స్వతీ యజ॒తా గం॑తు య॒జ్ఞం . హవం॑ దే॒వీ జు॑జుషా॒ణా
 ఘృ॒తాచీ॑ శ॒గ్మాం నో॒ వాచ॑ముశ॒తీ శృ॑ణోతు .. బృహ॑స్పతే జు॒షస్వ॑ నో
 హ॒వ్యాని॑ విశ్వదేవ్య . రాస్వ॒ రత్నా॑ని దా॒శుషే᳚ .. ఏ॒వా పి॒త్రే వి॒శ్వదే॑వాయ॒
 వృష్ణే॑ య॒జ్ఞైర్వి॑ధేమ॒ నమ॑సా హ॒విర్భిః॑ . బృహ॑స్పతే సుప్ర॒జా
 వీ॒రవం॑తో వ॒యగ్గ్ స్యా॑మ॒ పత॑యో రయీ॒ణాం .. బృహ॑స్పతే॒ అతి॒ యద॒ఱ్యో
 అర్హా᳚ద్ద్యు॒మద్వి॒భాతి॒ క్రతు॑మ॒జ్జనే॑షు . యద్దీ॒దయ॒చ్ఛవ॑స

40 ర్తప్రజాత॒ తద॒స్మాసు॒ ద్రవి॑ణం ధేహి చి॒త్రం .. ఆ నో॑ మిత్రావరుణా
 ఘృ॒తైర్గవ్యూ॑తిముక్షతం . మధ్వా॒ రజాꣳ॑సి సుక్రతూ .. ప్ర బా॒హవా॑ సిసృతం
 జీ॒వసే॑ న॒ ఆ నో॒ గవ్యూ॑తిముక్షతం ఘృ॒తేన॑ . ఆ నో॒ జనే᳚ శ్రవయతం యువానా
 శ్రు॒తం మే॑ మిత్రావరుణా॒ హవే॒మా .. అ॒గ్నిం వః॑ పూ॒ర్వ్యం గి॒రా దే॒వమీ॑డే॒ వసూ॑నాం
 . స॒ప॒ర్యంతః॑ పురుప్రి॒యం మి॒త్రం న క్షే᳚త్ర॒సాధ॑సం .. మ॒క్షూ దే॒వవ॑తో॒
 రథః॒

41 శూరో॑ వా పృ॒థ్సు కాసు॑ చిత్ . దే॒వానాం॒ య ఇన్మనో॒ యజ॑మాన॒
 ఇయ॑క్షత్య॒భీదయ॑జ్వనో భువత్ .. న య॑జమాన రిష్యసి॒ న సు॑న్వాన॒ న దే॑వయో
 .. అస॒దత్ర॑ సు॒వీర్య॑ము॒త త్యదా॒శ్వశ్వి॑యం .. నకి॒ష్టం కర్మ॑ణా నశ॒న్న
 ప్ర యో॑ష॒న్న యో॑షతి .. ఉప॑ క్షరంతి॒ సింధ॑వో మయో॒భువ॑ ఈజా॒నం చ॑
 య॒క్ష్యమా॑ణం చ ధే॒నవః॑ . పృ॒ణంతం॑ చ॒ పపు॑రిం చ

42 శ్రవ॒స్యవో॑ ఘృ॒తస్య॒ ధారా॒ ఉప॑ యంతి వి॒శ్వతః॑ .. సోమా॑రుద్రా॒ వి
 వృ॑హతం॒ విషూ॑చీ॒మమీ॑వా॒ యా నో॒ గయ॑మావి॒వేశ॑ . ఆ॒రే బా॑ధేథాం॒
 నిరృ॑తిం పరా॒చైః కృ॒తం చి॒దేనః॒ ప్రము॑ముక్తమ॒స్మత్ .. సోమా॑రుద్రా
 యు॒వమే॒తాన్య॒స్మే విశ్వా॑ త॒నూషు॑ భేష॒జాని॑ ధత్తం . అవ॑ స్యతం ముం॒చతం॒
 యన్నో॒ అస్తి॑ త॒నూషు॑ బ॒ద్ధం కృ॒తమేనో॑ అ॒స్మత్ .. సోమా॑పూషణా॒ జన॑నా
 రయీ॒ణాం జన॑నా ది॒వో జన॑నా పృథి॒వ్యాః . జా॒తౌ విశ్వ॑స్య॒ భువ॑నస్య గో॒పౌ
 దే॒వా అ॑కృణ్వన్న॒మృత॑స్య॒ నాభిం᳚ .. ఇ॒మౌ దే॒వౌ జాయ॑మానౌ జుషంతే॒మౌ
 తమాꣳ॑సి గూహతా॒మజు॑ష్టా . ఆ॒భ్యామింద్రః॑ ప॒క్వమా॒మాస్వం॒తః సో॑మాపూ॒షభ్యాం᳚
 జనదు॒స్రియా॑సు .. బృ॒హ॒తః శవ॑సా॒ రథః॒ పపు॑రిం చ ది॒వో జన॑నా॒
 పంచ॑విꣳశతిశ్చ .. 1. 8. 22..

 అను॑మత్యా ఆగ్నే॒యమైం᳚ద్రా॒గ్నమ॒గ్నయే॒ సోమా॑య ప్రతి పూరు॒షమైం᳚ద్రా॒గ్నం
ధా॒త్రే బా॑ర్హస్ప॒త్యమ॒గ్నయే॑ గృ॒హప॑తయేఽర్థేతో॒ దేవీః᳚ స॒మిధ॒ꣳ॒
సోమ॒స్యేంద్ర॑స్య మి॒త్ర ఆ᳚గ్నే॒యꣳ స॒ద్య ఆ᳚గ్నే॒యꣳ హిర॑ణ్యమాగ్నే॒య2ꣳ
స్వా॒ద్వీం త్వాగ్నా॑విష్ణూ॒ ద్వావిꣳ॑శతిః ..

 అను॑మత్యై॒ యథాస॑తి॒ దేవీ॑రాపో మి॒త్రో॑సి॒ శూరో॑ వా॒ ద్విచ॑త్వారిꣳశత్ ..

 అను॑మత్యా ఉ॒స్రియా॑సు ..

ఇతి ప్రథమం కాండం సంపూర్ణం ..

.. తైత్తిరీయ-సంహితా ..

.. ద్వితీయం కాండం ..

.. శ్రీ॒ గు॒రు॒భ్యో॒ న॒మః॒ .. హరిః ఓ(4)మ్ ..

ద్వితీయకాండే ప్రథమః ప్రశ్నః 1

1 వా॒య॒వ్యగ్గ్॑ శ్వే॒తమా ల॑భేత॒ భూతి॑కామో వా॒యుర్వై క్షేపి॑ష్ఠా దే॒వతా॑
   వా॒యుమే॒వ స్వేన॑ భాగ॒ధేయే॒నోప॑ ధావతి॒ స ఏ॒వైనం॒ భూతిం॑ గమయతి॒
   భవ॑త్యే॒వాతి॑క్షిప్రా దే॒వతేత్యా॑హుః॒ సైన॑మీశ్వ॒రా ప్ర॒దహ॒ ఇత్యే॒తమే॒వ
   సంతం॑ వా॒యవే॑ ని॒యుత్వ॑త॒ ఆ ల॑భేత ని॒యుద్వా అ॑స్య॒ ధృతి॑ర్ధృ॒త ఏ॒వ
   భూతి॒ముపై॒త్యప్ర॑దాహాయ॒ భవ॑త్యే॒వ

2 వా॒యవే॑ ని॒యుత్వ॑త॒ ఆ ల॑భేత॒ గ్రామ॑కామో వా॒యుర్వా ఇ॒మాః ప్ర॒జా న॑స్యో॒తా
   నే॑నీయ తే వా॒యుమే॒వ ని॒యుత్వం॑త॒గ్గ్॒ స్వేన॑ భాగ॒ధేయే॒నోప॑ధావతి॒ స
   ఏ॒వాస్మై᳚ ప్ర॒జా న॑స్యో॒తా నియ॑చ్ఛతి గ్రా॒మ్యే॑వ భ॑వతి ని॒యుత్వ॑ తే భవతి
   ధ్రు॒వా ఏ॒వాస్మా॒ అన॑పగాః కరోతి వా॒యవే॑ ని॒యుత్వ॑త॒ ఆ ల॑భేత ప్ర॒జాకా॑మః
   ప్రా॒ణో వై వా॒యుర॑పా॒నో ని॒యుత్ప్రా॑ణాపా॒నౌ ఖలు॒ వా ఏ॒తస్య॑ ప్ర॒జాయా॒

3 అప॑ క్రామతో॒ యోఽలం॑ ప్ర॒జాయై॒ సన్ప్ర॒జాం న విం॒దతే॑ వా॒యుమే॒వ
   ని॒యుత్వం॑త॒గ్గ్॒ స్వేన॑ భాగ॒ధేయే॒నోప॑ ధావతి॒ స ఏ॒వాస్మై᳚
   ప్రాణాపా॒నాభ్యాం᳚ ప్ర॒జాం ప్ర జ॑నయతి విం॒దతే᳚ ప్ర॒జాం వా॒యవే॑ ని॒యుత్వ॑త॒
   ఆల॑భేత॒ జ్యోగా॑మయావీ ప్రా॒ణో వై వా॒యుర॑పా॒నో ని॒యుత్ప్రా॑ణాపా॒నౌ ఖలు॒ వా
   ఏ॒తస్మా॒దప॑క్రామతో॒ యస్య॒ జ్యోగా॒మయ॑తి వా॒యుమే॒వ ని॒యుత్వం॑త॒గ్గ్॒ స్వేన॑
   భాగ॒ధేయే॒నోప॑

4 ధావతి॒ స ఏ॒వాస్మి॑న్ ప్రాణాపా॒నౌ ద॑ధాత్యు॒త యదీ॒తాసు॒ర్భవ॑తి॒ జీవ॑త్యే॒వ
   ప్ర॒జాప॑తి॒ర్వా ఇ॒దమేక॑ ఆసీ॒థ్సో॑ఽకామయత ప్ర॒జాః ప॒శూంథ్సృ॑జే॒యేతి॒
   స ఆ॒త్మనో॑ వ॒పాముద॑క్ఖిద॒త్ తామ॒గ్నౌ ప్రాగృ॑హ్ణా॒త్ తతో॒ఽజస్తూ॑ప॒రః
   సమ॑భవ॒త్త2ꣳ స్వాయై॑ దే॒వతా॑యా॒ ఆల॑భత॒ తతో॒ వై స ప్ర॒జాః
   ప॒శూన॑సృజత॒ యః ప్ర॒జాకా॑మః

5 ప॒శుకా॑మః॒ స్యాత్ స ఏ॒తం ప్రా॑జాప॒త్యమ॒జం తూ॑ప॒రమా ల॑భేత
   ప్ర॒జాప॑తిమే॒వ స్వేన॑ భాగ॒ధేయే॒నోప॑ ధావతి॒ స ఏ॒వాస్మై᳚
   ప్ర॒జాం ప॒శూన్ ప్ర జ॑నయతి॒ యచ్ఛ్మ॑శ్రు॒ణస్తత్పురు॑షాణాꣳ రూ॒పం
   యత్తూ॑ప॒రస్తదశ్వా॑నాం॒ యద॒న్యతో॑దం॒తద్గవాం॒ యదవ్యా॑ ఇవ శ॒ఫాస్తదవీ॑నాం॒
   యద॒జస్తద॒జానా॑మే॒తావం॑తో॒ వై గ్రా॒మ్యాః ప॒శవ॒స్తాన్

6 రూ॒పేణై॒వావ॑రుంధే సోమాపౌ॒ష్ణం త్రై॒తమా ల॑భేత ప॒శుకా॑మో॒ ద్వౌ వా అ॒జాయై॒
 స్తనౌ॒ నానై॒వ ద్వావ॒భి జాయే॑తే॒ ఊర్జం॒ పుష్టిం॑ తృ॒తీయః॑ సోమాపూ॒షణా॑వే॒వ
 స్వేన॑ భాగ॒ధేయే॒నోప॑ ధావతి॒ తావే॒వాస్మై॑ ప॒శూన్ ప్ర జ॑నయతః॒ సోమో॒ వై
 రే॑తో॒ధాః పూ॒షా ప॑శూ॒నాం ప్ర॑జనయి॒తా సోమ॑ ఏ॒వాస్మై॒ రేతో॒ దధా॑తి పూ॒షా
 ప॒శూన్ ప్రజ॑నయ॒త్యౌదుం॑బరో॒ యూపో॑ భవ॒త్యూర్గ్వా ఉ॑దుం॒బర॒ ఊర్క్ప॒శవ॑
 ఊ॒ర్జైవాస్మా॒ ఊర్జం॑ ప॒శూనవ॑ రుంధే .. 2. 1. 1.. అప్ర॑దాహాయ॒ భవ॑త్యే॒వ ప్ర॒జాయా॑
 ఆ॒మయ॑తి వా॒యుమే॒వ ని॒యుత్త్వం॑త॒గ్గ్॒ స్వేన॑ భాగ॒ధేయే॒నోప॑ ప్ర॒జాకా॑మ॒స్తాన్,
 యూప॒స్త్రయో॑దశ చ .. 2. 1. 1..

7 ప్ర॒జాప॑తిః ప్ర॒జా అ॑సృజత॒ తా అ॑స్మాథ్సృ॒ష్టాః పరా॑చీరాయం॒తా
 వరు॑ణమగచ్ఛం॒తా అన్వై॒త్తాః పున॑రయాచత॒ తా అస్మై॒ న
 పున॑రదదా॒థ్సో᳚ఽబ్రవీ॒ద్వరం॑ వృణీ॒ష్వాథ॑ మే॒ పున॑ర్దే॒హీతి॒ తాసాం॒
 వర॒మాల॑భత॒ స కృ॒ష్ణ ఏక॑శితిపాదభవ॒ద్యో వరు॑ణగృహీతః॒ స్యాథ్స ఏ॒తం
 వా॑రు॒ణం కృ॒ష్ణమేక॑శితిపాద॒మా ల॑భేత॒ వరు॑ణ

8 మే॒వ స్వేన॑ భాగ॒ధేయే॒నోప॑ ధావతి॒ స ఏ॒వైనం॑
 వరుణపా॒శాన్ముం॑చతి కృ॒ష్ణ ఏక॑శితిపాద్భవతి వారు॒ణో హ్యే॑ష
 దే॒వత॑యా॒ సమృ॑ద్ధ్యై॒ సువ॑ర్భానురాసు॒రః సూర్యం॒ తమ॑సావిధ్య॒త్
 తస్మై॑ దే॒వాః ప్రాయ॑శ్చిత్తిమైచ్ఛం॒తస్య॒ యత్ప్ర॑థ॒మం తమో॒ఽపాఘ్నం॒థ్సా
 కృ॒ష్ణావి॑రభవ॒ద్యద్ద్వి॒తీయ॒ꣳ॒ సా ఫల్గు॑నీ॒ యత్తృ॒తీయ॒ꣳ॒ సా
 బ॑ల॒క్షీ యద॑ధ్య॒స్థాద॒పాకృం॑త॒న్ థ్సావి॑ర్వ॒శా

9 సమ॑భవ॒త్తే దే॒వా అ॑బ్రువన్ దేవప॒శుర్వా అ॒యꣳ సమ॑భూ॒త్కస్మా॑
 ఇ॒మమా ల॑ప్స్యామహ॒ ఇత్యథ॒ వైతర్హ్యల్పా॑ పృథి॒వ్యాసీ॒దజా॑తా॒
 ఓష॑ధయ॒స్తామవిం॑ వ॒శామా॑ది॒త్యేభ్యః॒ కామా॒యాల॑భంత॒ తతో॒ వా అప్ర॑థత
 పృథి॒వ్యజా॑యం॒తౌష॑ధయో॒ యః కా॒మయే॑త॒ ప్రథే॑య ప॒శుభిః॒ ప్ర ప్ర॒జయా॑
 జాయే॒యేతి॒ స ఏ॒తామవిం॑ వ॒శామా॑ది॒త్యేభ్యః॒ కామా॒యా

10 ఽల॑భేతాది॒త్యానే॒వ కామ॒గ్గ్॒ స్వేన॑ భాగ॒ధేయే॒నోప॑ ధావతి॒ త
 ఏ॒వైనం॑ ప్ర॒థయం॑తి ప॒శుభిః॒ ప్ర ప్ర॒జయా॑ జనయంత్య॒సావా॑ది॒త్యో
 న వ్య॑రోచత॒ తస్మై॑ దే॒వాః ప్రాయ॑శ్చిత్తిమైచ్ఛం॒తస్మా॑ ఏ॒తా మ॒ల్॒హా
 ఆల॑భంతాగ్నే॒యీం కృ॑ష్ణగ్రీ॒వీꣳ సꣳ॑హి॒తామైం॒ద్రీగ్ శ్వే॒తాం బా॑ర్హస్ప॒త్యాం
 తాభి॑రే॒వాస్మి॒న్రుచ॑మదధు॒ఱ్యో బ్ర॑హ్మవర్చ॒సకా॑మః॒ స్యాత్తస్మా॑ ఏ॒తా మ॒ల్॒హా
 ఆల॑భేతా

11 ఽగ్నే॒యీం కృ॑ష్ణగ్రీ॒వీꣳ సꣳ॑హి॒తామైం॒ద్రీగ్ శ్వే॒తాం బా॑ర్హస్ప॒త్యామే॒తా
 ఏ॒వ దే॒వతాః॒ స్వేన॑ భాగ॒ధేయే॒నోప॑ ధావతి॒ తా ఏ॒వాస్మి॑న్ బ్రహ్మవర్చ॒సం
 ద॑ధతి బ్రహ్మవర్చ॒స్యే॑వ భ॑వతి వ॒సంతా᳚ ప్రా॒తరా᳚గ్నే॒యీం కృ॑ష్ణగ్రీ॒వీమా
 ల॑భేత గ్రీ॒ష్మే మ॒ధ్యంది॑నే సꣳహి॒తామైం॒ద్రీꣳ శ॒రద్య॑పరా॒హ్ణే శ్వే॒తాం
 బా॑ర్హస్ప॒త్యాం త్రీణి॒ వా ఆ॑ది॒త్యస్య॒ తేజాꣳ॑సి వ॒సంతా᳚ ప్రా॒తర్గ్రీ॒ష్మే
 మ॒ధ్యంది॑నే శ॒రద్య॑పరా॒హ్ణే యావం॑త్యే॒వ తేజాꣳ॑సి॒ తాన్యే॒వా

12 ఽవ॑ రుంధే సంవథ్స॒రం ప॒ర్యాల॑భ్యంతే సంవథ్స॒రో వై బ్ర॑హ్మవర్చ॒సస్య॑
 ప్రదా॒తా సం॑వథ్స॒ర ఏ॒వాస్మై᳚ బ్రహ్మవర్చ॒సం ప్ర య॑చ్ఛతి బ్రహ్మవర్చ॒స్యే॑వ
 భ॑వతి గ॒ర్భిణ॑యో భవంతీంద్రి॒యం వై గర్భ॑ ఇంద్రి॒యమే॒వాస్మిం॑దధతి సారస్వ॒తీం
 మే॒షీమా ల॑భేత॒ య ఈ᳚శ్వ॒రో వా॒చో వది॑తోః॒ సన్వాచం॒ న వదే॒ద్వాగ్వై
 సర॑స్వతీ॒ సర॑స్వతీమే॒వ స్వేన॑ భాగ॒ధేయే॒నోప॑ ధావతి॒ సైవాస్మి॒న్

13 వాచం॑ దధాతి ప్రవది॒తా వా॒చో భ॑వ॒త్యప॑న్నదతీ భవతి॒ తస్మా᳚న్మను॒ష్యాః᳚
 సర్వాం॒ వాచం॑ వదంత్యాగ్నే॒యం కృ॒ష్ణగ్రీ॑వ॒మా ల॑భేత సౌ॒మ్యం బ॒భ్రుం
 జ్యోగా॑మయావ్య॒గ్నిం వా ఏ॒తస్య॒ శరీ॑రం గచ్ఛతి॒ సోమ॒ꣳ॒ రసో॒
 యస్య॒ జ్యోగా॒మయ॑త్య॒గ్నేరే॒వాస్య॒ శరీ॑రం నిష్క్రీ॒ణాతి॒ సోమా॒ద్రస॑ము॒త
 యదీ॒తాసు॒ర్భవ॑తి॒ జీవ॑త్యే॒వ సౌ॒మ్యం బ॒భ్రుమా ల॑భేతాగ్నే॒యం కృ॒ష్ణగ్రీ॑వం
 ప్ర॒జాకా॑మః॒ సోమో॒

14 వై రే॑తో॒ధా అ॒గ్నిః ప్ర॒జానాం᳚ ప్రజనయి॒తా సోమ॑ ఏ॒వాస్మై॒ రేతో॒ దధా᳚త్య॒గ్నిః
 ప్ర॒జాం ప్ర జ॑నయతి విం॒దతే᳚ ప్ర॒జామా᳚గ్నే॒యం కృ॒ష్ణగ్రీ॑వ॒మా ల॑భేత సౌ॒మ్యం
 బ॒భ్రుం యో బ్రా᳚హ్మ॒ణో వి॒ద్యామ॒నూచ్య॒ న వి॒రోచే॑త॒ యదా᳚గ్నే॒యో భవ॑తి॒
 తేజ॑ ఏ॒వాస్మిం॒తేన॑ దధాతి॒ యథ్సౌ॒మ్యో బ్ర॑హ్మవర్చ॒సం తేన॑ కృ॒ష్ణగ్రీ॑వ
 ఆగ్నే॒యో భ॑వతి॒ తమ॑ ఏ॒వాస్మా॒దప॑ హంతి శ్వే॒తో భ॑వతి॒

15 రుచ॑మే॒వాస్మిం॑దధాతి బ॒భ్రుః సౌ॒మ్యో భ॑వతి బ్రహ్మవర్చ॒సమే॒వాస్మి॒న్
 త్విషిం॑ దధాత్యాగ్నే॒యం కృ॒ష్ణగ్రీ॑వ॒మా ల॑భేత సౌ॒మ్యం బ॒భ్రుమా᳚గ్నే॒యం
 కృ॒ష్ణగ్రీ॑వం పురో॒ధాయా॒గ్॒ స్పర్ధ॑మాన ఆగ్నే॒యో వై బ్రా᳚హ్మ॒ణః సౌ॒మ్యో
 రా॑జ॒న్యో॑ఽభితః॑ సౌ॒మ్యమా᳚గ్నే॒యౌ భ॑వత॒స్తేజ॑సై॒వ బ్రహ్మ॑ణోభ॒యతో॑
 రా॒ష్ట్రం పరి॑ గృహ్ణాత్యేక॒ధా స॒మావృం॑క్తే పు॒ర ఏ॑నం దధతే .. 2. 1. 2..

 ల॒భే॒త॒ వరు॑ణం వ॒శైతామవిం॑ వ॒శామా॑ది॒త్యేభ్యః॒ కామా॑య మ॒ల్॒హా ఆ
 లభే॑త॒ తాన్యే॒వ సైవాస్మిం॒థ్సోమః॑ శ్వే॒తోభ॑వతి॒ త్రిచ॑త్వారిꣳ శచ్చ ..

 2. 1. 2..

16 దే॒వా॒సు॒రా ఏ॒షు లో॒కేష్వ॑స్పర్ధంత॒ స ఏ॒తం విష్ణు॑ర్వామ॒నమ॑పశ్య॒త్త2ꣳ
 స్వాయై॑ దే॒వతా॑యా॒ ఆల॑భత॒ తతో॒ వై స ఇ॒మాన్ లో॒కాన॒భ్య॑జయద్వైష్ణ॒వం
 వా॑మ॒నమాల॑భేత॒ స్పర్ధ॑మానో॒ విష్ణు॑రే॒వ భూ॒త్వేమా3ꣳల్లో॒కాన॒భి జ॑యతి॒
 విష॑మ॒ ఆ ల॑భేత॒ విష॑మా ఇవ॒ హీమే లో॒కాః సమృ॑ద్ధ్యా॒ ఇంద్రా॑య మన్యు॒మతే॒
 మన॑స్వతే ల॒లామం॑ ప్రాశృం॒గమా ల॑భేత సంగ్రా॒మే

17 సంయ॑త్త ఇంద్రి॒యేణ॒ వై మ॒న్యునా॒ మన॑సా సంగ్రా॒మం జ॑య॒తీంద్ర॑మే॒వ
 మ॑న్యు॒మంతం॒ మన॑స్వంత॒గ్గ్॒ స్వేన॑ భాగ॒ధేయే॒నోప॑ ధావతి॒ స
 ఏ॒వాస్మి॑న్నింద్రి॒యం మ॒న్యుం మనో॑ దధాతి॒ జయ॑తి॒ తꣳ సం॑గ్రా॒మమింద్రా॑య
 మ॒రుత్వ॑తే పృశ్నిస॒క్థమా ల॑భేత॒ గ్రామ॑కామ॒ ఇంద్ర॑మే॒వ మ॒రుత్వం॑త॒గ్గ్॒
 స్వేన॑ భాగ॒ధేయే॒నోప॑ ధావతి॒ స ఏ॒వాస్మై॑ సజా॒తాన్ ప్ర య॑చ్ఛతి గ్రా॒మ్యే॑వ
 భ॑వతి॒ యదృ॑ష॒భస్తేనైం॒

18 ద్రో యత్పృశ్ని॒స్తేన॑ మారు॒తః సమృ॑ద్ధ్యై ప॒శ్చాత్పృ॑శ్నిస॒క్థో భ॑వతి
 పశ్చాదన్వవసా॒యినీ॑మే॒వాస్మై॒ విశం॑ కరోతి సౌ॒మ్యం బ॒భ్రుమా ల॑భే॒తాన్న॑కామః
 సౌ॒మ్యం వా అన్న॒ꣳ॒ సోమ॑మే॒వ స్వేన॑ భాగ॒ధేయే॒నోప॑ ధావతి॒ స ఏ॒వాస్మా॒
 అన్నం॒ ప్రయ॑చ్ఛత్యన్నా॒ద ఏ॒వ భ॑వతి బ॒భ్రుర్భ॑వత్యే॒తద్వా అన్న॑స్య రూ॒పꣳ
 సమృ॑ద్ధ్యై సౌ॒మ్యం బ॒భ్రుమా ల॑భేత॒ యమలꣳ॑

19 రా॒జ్యాయ॒ సంతꣳ॑ రా॒జ్యం నోప॒నమే᳚థ్సౌ॒మ్యం వై రా॒జ్యꣳ సోమ॑మే॒వ
 స్వేన॑ భాగ॒ధేయే॒నోప॑ ధావతి॒ స ఏ॒వాస్మై॑ రా॒జ్యం ప్రయ॑చ్ఛ॒త్యుపై॑నꣳ
 రా॒జ్యం న॑మతి బ॒భ్రుర్భ॑వత్యే॒తద్వై సోమ॑స్య రూ॒పꣳ సమృ॑ద్ధ్యా॒ ఇంద్రా॑య
 వృత్ర॒తురే॑ ల॒లామం॑ ప్రాశృం॒గమా ల॑భేత గ॒తశ్రీః᳚ ప్రతి॒ష్ఠాకా॑మః
 పా॒ప్మాన॑మే॒వ వృ॒త్రం తీ॒ర్త్వా ప్ర॑తి॒ష్ఠాం గ॑చ్ఛ॒తీంద్రా॑యాభిమాతి॒ఘ్నే
 ల॒లామం॑ ప్రాశృం॒గమా

20 ల॑భేత॒ యః పా॒ప్మనా॑ గృహీ॒తః స్యాత్పా॒ప్మా వా
 అ॒భిమా॑తి॒రింద్ర॑మే॒వాభి॑మాతి॒హన॒గ్గ్॒ స్వేన॑ భాగ॒ధేయే॒నోప॑
 ధావతి॒ స ఏ॒వాస్మా᳚త్ పా॒ప్మాన॑మ॒భిమా॑తిం॒ ప్ర ణు॑దత॒ ఇంద్రా॑య వ॒జ్రిణే॑
 ల॒లామం॑ ప్రాశృం॒గమా ల॑భేత॒ యమలꣳ॑ రా॒జ్యాయ॒ సంతꣳ॑ రా॒జ్యం
 నోప॒నమే॒దింద్ర॑మే॒వ వ॒జ్రిణ॒గ్గ్॒ స్వేన॑ భాగ॒ధేయే॒నోప॑ ధావతి॒ స ఏ॒వాస్మై॒
 వజ్రం॒ ప్రయ॑చ్ఛతి॒ స ఏ॑నం॒ వజ్రో॒ భూత్యా॑ ఇంధ॒ ఉపై॑నꣳ రా॒జ్యం న॑మతి
 ల॒లామః॑ ప్రాశృం॒గో భ॑వత్యే॒తద్వై వజ్ర॑స్య రూ॒పꣳ సమృ॑ద్ధ్యై .. 2. 1. 3..

 సం॒గ్రా॒మే తేనాల॑మభిమాతి॒ఘ్నే ల॒లామం॑ ప్రాశృం॒గమైనం॒ పంచ॑దశ చ ..

 2. 1. 3..

21 అ॒సావా॑ది॒త్యో న వ్య॑రోచత॒ తస్మై॑ దే॒వాః ప్రాయ॑శ్చిత్తిమైచ్ఛం॒తస్మా॑ ఏ॒తాం
 దశ॑ర్షభా॒మాల॑భంత॒ తయై॒వాస్మి॒న్రుచ॑మదధు॒ఱ్యో బ్ర॑హ్మవర్చ॒సకా॑మః॒
 స్యాత్తస్మా॑ ఏ॒తాం దశ॑ర్షభా॒మా ల॑భేతా॒ముమే॒వాది॒త్య2ꣳ స్వేన॑
 భాగ॒ధేయే॒నోప॑ ధావతి॒ స ఏ॒వాస్మి॑న్ బ్రహ్మవర్చ॒సం ద॑ధాతి బ్రహ్మవర్చ॒స్యే॑వ
 భ॑వతి వ॒సంతా᳚ ప్రా॒తస్త్రీ3ꣳల్ల॒లామా॒నా ల॑భేత గ్రీ॒ష్మే మ॒ధ్యంది॑నే॒

22 త్రీఙ్ఛి॑తిపృ॒ష్ఠాం ఛ॒రద్య॑పరా॒హ్ణే త్రీఙ్ఛి॑తి॒వారా॒న్ త్రీణి॒ వా ఆ॑ది॒త్యస్య॒
 తేజాꣳ॑సి వ॒సంతా᳚ ప్రా॒తర్గ్రీ॒ష్మే మ॒ధ్యంది॑నే శ॒రద్య॑పరా॒హ్ణే యావం॑త్యే॒వ
 తేజాꣳ॑సి॒ తాన్యే॒వావ॑ రుంధే॒ త్రయ॑స్త్రయ॒ ఆ ల॑భ్యంతేఽభిపూ॒ర్వమే॒వాస్మిం॒తేజో॑
 దధాతి సంవథ్స॒రం ప॒ర్యాల॑భ్యంతే సంవథ్స॒రో వై బ్ర॑హ్మవర్చ॒సస్య॑ ప్రదా॒తా
 సం॑వథ్స॒ర ఏ॒వాస్మై᳚ బ్రహ్మవర్చ॒సం ప్ర య॑చ్ఛతి బ్రహ్మవర్చ॒స్యే॑వ భ॑వతి
 సంవథ్స॒రస్య॑ ప॒రస్తా᳚త్ప్రాజాప॒త్యం కద్రు॒

23 మా ల॑భేత ప్ర॒జాప॑తిః॒ సర్వా॑ దే॒వతా॑ దే॒వతా᳚స్వే॒వ ప్రతి॑తిష్ఠతి॒
 యది॑ బిభీ॒యాద్దు॒శ్చర్మా॑ భవిష్యా॒మీతి॑ సోమాపౌ॒ష్ణ2ꣳ శ్యా॒మమా ల॑భేత
 సౌ॒మ్యో వై దే॒వత॑యా॒ పురు॑షః పౌ॒ష్ణాః ప॒శవః॒ స్వయై॒వాస్మై॑ దే॒వత॑యా
 ప॒శుభి॒స్త్వచం॑ కరోతి॒ న దు॒శ్చర్మా॑ భవతి దే॒వాశ్చ॒ వై య॒మశ్చా॒స్మిన్
 లో॒కే᳚ఽస్పర్ధంత॒ స య॒మో దే॒వానా॑మింద్రి॒ యం వీ॒ర్య॑మయువత తద్య॒మస్య॑

24 యమ॒త్వం తే దే॒వా అ॑మన్యంత య॒మో వా ఇ॒దమ॑భూ॒ద్యద్వ॒య2ꣳ స్మ ఇతి॒ తే
 ప్ర॒జాప॑తి॒ముపా॑ధావం॒థ్స ఏ॒తౌ ప్ర॒జాప॑తిరా॒త్మన॑ ఉక్షవ॒శౌ నిర॑మిమీత॒
 తే దే॒వా వై᳚ష్ణావరు॒ణీం వ॒శామాల॑భంతైం॒ద్రము॒క్షాణం॒ తం వరు॑ణేనై॒వ
 గ్రా॑హయి॒త్వా విష్ణు॑నా య॒జ్ఞేన॒ ప్రాణు॑దంతైం॒ద్రేణై॒వాస్యేం᳚ద్రి॒యమ॑వృంజత॒
 యో భ్రాతృ॑వ్యవాం॒థ్స్యాథ్స స్పర్ధ॑మానో వైష్ణావరు॒ణీం

25 వ॒శామా ల॑భేతైం॒ద్రము॒క్షాణం॒ వరు॑ణేనై॒వ భ్రాతృ॑వ్యం గ్రాహయి॒త్వా విష్ణు॑నా
 య॒జ్ఞేన॒ ప్ర ణు॑దత ఐం॒ద్రేణై॒వాస్యేం᳚ద్రి॒యం వృం॑క్తే॒ భవ॑త్యా॒త్మనా॒
 పరా᳚స్య॒ భ్రాతృ॑వ్యో భవ॒తీంద్రో॑ వృ॒త్రమ॑హం॒తం వృ॒త్రో హ॒తః
 షో॑డ॒శభి॑ర్భో॒గైర॑సినా॒త్తస్య॑ వృ॒త్రస్య॑ శీర్ష॒తో గావ॒ ఉదా॑యం॒తా
 వై॑దే॒హ్యో॑ఽభవం॒తాసా॑మృష॒భో జ॒ఘనేఽనూదై॒త్తమింద్రో॑

26 ఽచాయ॒థ్సో॑ఽమన్యత॒ యో వా ఇ॒మమా॒లభే॑త॒ ముచ్యే॑తా॒స్మాత్ పా॒ప్మన॒
 ఇతి॒ స ఆ᳚గ్నే॒యం కృ॒ష్ణగ్రీ॑వ॒మా ల॑భతైం॒ద్రమృ॑ష॒భం
 తస్యా॒గ్నిరే॒వ స్వేన॑ భాగ॒ధేయే॒నోప॑సృతః షోడశ॒ధా వృ॒త్రస్య॑
 భో॒గానప్య॑దహదైం॒ద్రేణేం᳚ద్రి॒యమా॒త్మన్న॑ధత్త॒ యః పా॒ప్మనా॑ గృహీ॒తః స్యాథ్స
 ఆ᳚గ్నే॒యం కృ॒ష్ణగ్రీ॑వ॒మా ల॑భేతైం॒ద్రమృ॑ష॒భమ॒గ్నిరే॒వాస్య॒ స్వేన॑
 భాగ॒ధేయే॒నోప॑సృతః

27 పా॒ప్మాన॒మపి॑ దహత్యైం॒ద్రేణేం᳚ద్రి॒యమా॒త్మంధ॑త్తే॒ ముచ్య॑తే పా॒ప్మనో॒
 భవ॑త్యే॒వ ద్యా॑వాపృథి॒వ్యాం᳚ ధే॒నుమా ల॑భేత॒ జ్యోగ॑పరుద్ధో॒ఽనయో॒ర్హి
 వా ఏ॒షోఽప్ర॑తిష్ఠి॒తోఽథై॒ష జ్యోగప॑రుద్ధో॒ ద్యావా॑పృథి॒వీ ఏ॒వ స్వేన॑
 భాగ॒ధేయే॒నోప॑ ధావతి॒ తే ఏ॒వైనం॑ ప్రతి॒ష్ఠాం గ॑మయతః॒ ప్రత్యే॒వతి॑ష్ఠతి
 పర్యా॒రిణీ॑ భవతి పర్యా॒రీవ॒ హ్యే॑తస్య॑ రా॒ష్ట్రం యో జ్యోగ॑పరుద్ధః॒ సమృ॑ద్ధ్యై
 వాయ॒వ్యం॑

28 వ॒థ్సమా ల॑భేత వా॒యుర్వా అ॒నయో᳚ర్వ॒థ్స ఇ॒మే వా ఏ॒తస్మై॑ లో॒కా అప॑శుష్కా॒
 విడప॑శు॒ష్కాథై॒ష జ్యోగప॑రుద్ధో వా॒యుమే॒వ స్వేన॑ భాగ॒ధేయే॒నోప॑ ధావతి॒
 స ఏ॒వాస్మా॑ ఇ॒మా3ꣳల్లో॒కాన్, విశం॒ ప్ర దా॑పయతి॒ ప్రాస్మా॑ ఇ॒మే లో॒కాః స్ను॑వంతి
 భుంజ॒త్యే॑నం॒ విడుప॑తిష్ఠ తే .. 2. 1. 4.. మ॒ధ్యంది॑నే॒ కద్రుం॑ య॒మస్య॒
 స్పర్ధ॑మానో వైష్ణావరు॒ణీం తమింద్రో᳚స్య॒ స్వేన॑ భాగ॒ధేయే॒నోప॑సృతో వాయ॒వ్యం॑
 ద్విచ॑త్వారిగ్ంశచ్చ .. 2. 1. 4..

29 ఇంద్రో॑ వ॒లస్య॒ బిల॒మపౌ᳚ర్ణో॒థ్స య ఉ॑త్త॒మః ప॒శురాసీ॒త్తం పృ॒ష్ఠం
 ప్రతి॑ సం॒గృహ్యోద॑క్ఖిద॒త్తꣳ స॒హస్రం॑ ప॒శవోఽనూదా॑యం॒థ్స
 ఉ॑న్న॒తో॑ఽభవ॒ద్యః ప॒శుకా॑మః॒ స్యాథ్స ఏ॒తమైం॒ద్రము॑న్న॒తమా
 ల॑భే॒తేంద్ర॑మే॒వ స్వేన॑ భాగ॒ధేయే॒నోప॑ ధావతి॒ స ఏ॒వాస్మై॑ ప॒శూన్ ప్ర
 య॑చ్ఛతి పశు॒మానే॒వ భ॑వత్యున్న॒తో

30 భ॑వతి సాహ॒స్రీ వా ఏ॒షా ల॒క్ష్మీ యదు॑న్న॒తో ల॒క్ష్మియై॒వ ప॒శూనవ॑
 రుంధే య॒దా స॒హస్రం॑ ప॒శూన్ ప్రా᳚ప్ను॒యాదథ॑ వైష్ణ॒వం వా॑మ॒నమా
 ల॑భేతై॒తస్మి॒న్వై తథ్స॒హస్ర॒మధ్య॑తిష్ఠ॒త్తస్మా॑దే॒ష వా॑మ॒నః సమీ॑షితః
 ప॒శుభ్య॑ ఏ॒వ ప్రజా॑తేభ్యః ప్రతి॒ష్ఠాం ద॑ధాతి॒ కో॑ఽర్హతి స॒హస్రం॑ ప॒శూన్
 ప్రాప్తు॒మిత్యా॑హురహోరా॒త్రాణ్యే॒వ స॒హస్రꣳ॑ సం॒పాద్యా ల॑భేత ప॒శవో॒ వా

31 అ॑హోరా॒త్రాణి॑ ప॒శూనే॒వ ప్రజా॑తాన్ ప్రతి॒ష్ఠాం గ॑మయ॒త్యోష॑ధీభ్యో వే॒హత॒మా
 ల॑భేత ప్ర॒జాకా॑మ॒ ఓష॑ధయో॒ వా ఏ॒తం ప్ర॒జాయై॒ పరి॑ బాధంతే॒ యోఽలం॑
 ప్ర॒జాయై॒ సన్ప్ర॒జాం న విం॒దత॒ ఓష॑ధయః॒ ఖలు॒ వా ఏ॒తస్యై॒ సూతు॒మపి॑
 ఘ్నంతి॒ యా వే॒హద్భవ॒త్యోష॑ధీరే॒వ స్వేన॑ భాగ॒ధేయే॒నోప॑ ధావతి॒ తా ఏ॒వాస్మై॒
 స్వాద్యోనేః᳚ ప్ర॒జాం ప్ర జ॑నయంతి విం॒దతే᳚

32 ప్ర॒జామాపో॒ వా ఓష॑ధ॒యోఽస॒త్పురు॑ష॒ ఆప॑ ఏ॒వాస్మా॒ అస॑తః॒ సద్ద॑దతి॒
 తస్మా॑దాహు॒ర్యశ్చై॒వం వేద॒ యశ్చ॒ నాప॒స్త్వావాస॑తః॒ సద్ద॑ద॒తీత్యైం॒ద్రీꣳ
 సూ॒తవ॑శా॒మా ల॑భేత॒ భూతి॑కా॒మోఽజా॑తో॒ వా ఏ॒ష యోఽలం॒భూత్యై॒ సన్భూతిం॒
 న ప్రా॒ప్నోతీంద్రం॒ ఖలు॒ వా ఏ॒షా సూ॒త్వా వ॒శాభ॑వ॒

33 దింద్ర॑మే॒వ స్వేన॑ భాగ॒ధేయే॒నోప॑ ధావతి॒ స ఏ॒వైనం॒ భూతిం॑
 గమయతి॒ భవ॑త్యే॒వ యꣳ సూ॒త్వా వ॒శా స్యాత్తమైం॒ద్రమే॒వా ల॑భేతై॒తద్వావ
 తదిం॑ద్రి॒యꣳ సా॒క్షాదే॒వేంద్రి॒యమవ॑ రుంధ ఐంద్రా॒గ్నం పు॑నరుథ్సృ॒ష్టమా
 ల॑భేత॒ య ఆతృ॒తీయా॒త్పురు॑షా॒థ్సోమం॒ న పిబే॒ద్విచ్ఛి॑న్నో॒ వా ఏ॒తస్య॑
 సోమపీ॒థో యో బ్రా᳚హ్మ॒ణః సన్నా

34 తృ॒తీయా॒త్ పురు॑షా॒త్ సోమం॒ న పిబ॑తీంద్రా॒గ్నీ ఏ॒వ స్వేన॑ భాగ॒ధేయే॒నోప॑
 ధావతి॒ తావే॒వాస్మై॑ సోమపీ॒థం ప్ర య॑చ్ఛత॒ ఉపై॑నꣳ సోమపీ॒థో న॑మతి॒
 యదైం॒ద్రో భవ॑తీంద్రి॒యం వై సో॑మపీ॒థ ఇం॑ద్రి॒యమే॒వ సో॑మపీ॒థమవ॑ రుంధే॒
 యదా᳚గ్నే॒యో భవ॑త్యాగ్నే॒యో వై బ్రా᳚హ్మ॒ణః స్వామే॒వ దే॒వతా॒మను॒ సంత॑నోతి
 పునరుథ్సృ॒ష్టో భ॑వతి పునరుథ్సృ॒ష్ట ఇ॑వ॒ హ్యే॑తస్య॑

35 సోమపీ॒థః సమృ॑ద్ధ్యై బ్రాహ్మణస్ప॒త్యం తూ॑ప॒రమా
 ల॑భేతాభి॒చర॒న్బ్రహ్మ॑ణ॒స్పతి॑మే॒వ స్వేన॑ భాగ॒ధేయే॒నోప॑ ధావతి॒ తస్మా
 ఏ॒వైన॒మా వృ॑శ్చతి తా॒జగార్తి॒మార్చ్ఛ॑తి తూప॒రో భ॑వతి క్షు॒రప॑వి॒ర్వా
 ఏ॒షా ల॒క్ష్మీ యత్తూ॑ప॒రః సమృ॑ద్ధ్యై॒ స్ఫ్యో యూపో॑ భవతి॒ వజ్రో॒ వై స్ఫ్యో
 వజ్ర॑మే॒వాస్మై॒ ప్ర హ॑రతి శర॒మయం॑ బ॒ర్హిః శృ॒ణాత్యే॒వైనం॒ వైభీ॑దక
 ఇ॒ధ్మో భి॒నత్త్యే॒వైనం᳚ .. 2. 1. 5.. భ॒వ॒త్యు॒న్న॒తః ప॒శవో॑ జనయంతి
 విం॒దతే॑భవ॒థ్సన్నైతస్యే॒ధ్మస్త్రీణి॑ చ .. 2. 1. 5..

36 బా॒ర్హ॒స్ప॒త్యꣳ శి॑తిపృ॒ష్ఠమా ల॑భేత॒ గ్రామ॑కామో॒ యః
 కా॒మయే॑త పృ॒ష్ఠꣳ స॑మా॒నానాగ్॑ స్యా॒మితి॒ బృహ॒స్పతి॑మే॒వ స్వేన॑
 భాగ॒ధేయే॒నోప॑ ధావతి॒ స ఏ॒వైనం॑ పృ॒ష్ఠꣳ స॑మా॒నానాం᳚ కరోతి గ్రా॒మ్యే॑వ
 భ॑వతి శితిపృ॒ష్ఠో భ॑వతి బార్హస్ప॒త్యో హ్యే॑ష దే॒వత॑యా॒ సమృ॑ద్ధ్యై
 పౌ॒ష్ణ2ꣳ శ్యా॒మమా ల॑భే॒తాన్న॑కా॒మోఽన్నం॒ వై పూ॒షా పూ॒షణ॑మే॒వ స్వేన॑
 భాగ॒ధేయే॒నోప॑ ధావతి॒ స ఏ॒వాస్మా॒ అన్నం॒

37 ప్ర య॑చ్ఛత్యన్నా॒ద ఏ॒వ భ॑వతి శ్యా॒మో భ॑వత్యే॒తద్వా అన్న॑స్య రూ॒పꣳ
 సమృ॑ద్ధ్యై మారు॒తం పృశ్ని॒మా ల॑భే॒తాన్న॑కా॒మోఽన్నం॒ వై మ॒రుతో॑ మ॒రుత॑
 ఏ॒వ స్వేన॑ భాగ॒ధేయే॒నోప॑ ధావతి॒ త ఏ॒వాస్మా॒ అన్నం॒ ప్ర య॑చ్ఛంత్యన్నా॒ద ఏ॒వ
 భ॑వతి॒ పృశ్ని॑ర్భవత్యే॒తద్వా అన్న॑స్య రూ॒పꣳ సమృ॑ద్ధ్యా ఐం॒ద్రమ॑రు॒ణమా
 ల॑భేతేంద్రి॒యకా॑మ॒ ఇంద్ర॑మే॒వ

38 స్వేన॑ భాగ॒ధేయే॒నోప॑ ధావతి॒ స ఏ॒వాస్మి॑న్నింద్రి॒యం ద॑ధాతీంద్రియా॒వ్యే॑వ
 భ॑వత్యరు॒ణో భ్రూమా᳚న్భవత్యే॒తద్వా ఇంద్ర॑స్య రూ॒పꣳ సమృ॑ద్ధ్యై
 సావి॒త్రము॑పధ్వ॒స్తమా ల॑భేత స॒నికా॑మః సవి॒తా వై ప్ర॑స॒వానా॑మీశే
 సవి॒తార॑మే॒వ స్వేన॑ భాగ॒ధేయే॒నోప॑ ధావతి॒ స ఏ॒వాస్మై॑ స॒నిం ప్రసు॑వతి॒
 దాన॑కామా అస్మై ప్ర॒జా భ॑వంత్యుపధ్వ॒స్తో భ॑వతి సావి॒త్రో హ్యే॑ష

39 దే॒వత॑యా॒ సమృ॑ద్ధ్యై వైశ్వదే॒వం బ॑హురూ॒పమా ల॑భే॒తాన్న॑కామో వైశ్వదే॒వం
 వా అన్నం॒ విశ్వా॑నే॒వ దే॒వాంథ్స్వేన॑ భాగ॒ధేయే॒నోప॑ ధావతి॒ త ఏ॒వాస్మా॒ అన్నం॒
 ప్రయ॑చ్ఛంత్యన్నా॒ద ఏ॒వ భ॑వతి బహురూ॒పో భ॑వతి బహురూ॒ప2ꣳ హ్యన్న॒ꣳ॒
 సమృ॑ద్ధ్యై వైశ్వదే॒వం బ॑హురూ॒పమా ల॑భేత॒ గ్రామ॑కామో వైశ్వదే॒వా వై స॑జా॒తా
 విశ్వా॑నే॒వ దే॒వాంథ్స్వేన॑ భాగ॒ధేయే॒నోప॑ ధావతి॒ త ఏ॒వాస్మై॑

40 సజా॒తాన్ ప్ర య॑చ్ఛంతి గ్రా॒మ్యే॑వ భ॑వతి బహురూ॒పో భ॑వతి బహుదేవ॒త్యో᳚
 1॒ హ్యే॑ష సమృ॑ద్ధ్యై ప్రాజాప॒త్యం తూ॑ప॒రమా ల॑భేత॒ యస్యానా᳚జ్ఞాతమివ॒
 జ్యోగా॒మయే᳚త్ప్రాజాప॒త్యో వై పురు॑షః ప్ర॒జాప॑తిః॒ ఖలు॒ వై తస్య॑ వేద॒
 యస్యానా᳚జ్ఞాతమివ॒ జ్యోగా॒మయ॑తి ప్ర॒జాప॑తిమే॒వ స్వేన॑ భాగ॒ధేయే॒నోప॑ ధావతి॒
 స ఏ॒వైనం॒ తస్మా॒థ్స్రామా᳚న్ముంచతి తూప॒రో భ॑వతి ప్రాజాప॒త్యో హ్యే॑ష దే॒వత॑యా॒
 సమృ॑ద్ధ్యై .. 2. 1. 6.. అ॒స్మా॒ ఇంద్ర॑మే॒వైష స॑జా॒తా విశ్వా॑నే॒వ దే॒వాంథ్స్వేన॑
 భాగ॒ధేయే॒నోప॑ ధావతి॒ త ఏ॒వాస్మై᳚ ప్రాజాప॒త్యో హి త్రీణి॑ చ .. 2. 1. 6..

41 వ॒ష॒ట్కా॒రో వై గా॑యత్రి॒యై శిరో᳚ఽచ్ఛిన॒త్తస్యై॒ రసః॒ పరా॑పత॒త్తం
 బృహ॒స్పతి॒రుపా॑గృహ్ణా॒థ్సా శి॑తిపృ॒ష్ఠా వ॒శాభ॑వ॒ద్యో ద్వి॒తీయః॑
 ప॒రాప॑త॒త్తం మి॒త్రావరు॑ణా॒వుపా॑గృహ్ణీతా॒ꣳ॒ సా ద్వి॑రూ॒పా
 వ॒శాభ॑వ॒ద్యస్తృ॒తీయః॑ ప॒రాప॑త॒త్తం విశ్వే॑దే॒వా ఉపా॑గృహ్ణం॒థ్సా
 బ॑హురూ॒పా వ॒శా భ॑వ॒ద్యశ్చ॑తు॒ర్థః ప॒రాప॑త॒థ్స పృ॑థి॒వీం
 ప్రావి॑శ॒త్తం బృహ॒స్పతి॑ర॒భ్య॑

42 గృహ్ణా॒దస్త్వే॒వాయం భోగా॒యేతి॒ స ఉ॑క్షవ॒శః సమ॑భవ॒ద్యల్లోహి॑తం
 ప॒రాప॑త॒త్తద్రు॒ద్ర ఉపా॑గృహ్ణా॒థ్సా రౌ॒ద్రీ రోహి॑ణీ వ॒శాభ॑వద్బార్హస్ప॒త్యాꣳ
 శి॑తిపృ॒ష్ఠామా ల॑భేత బ్రహ్మవర్చ॒సకా॑మో॒ బృహ॒స్పతి॑మే॒వ స్వేన॑
 భాగ॒ధేయే॒నోప॑ ధావతి॒ స ఏ॒వాస్మి॑న్ బ్రహ్మవర్చ॒సం ద॑ధాతి బ్రహ్మవర్చ॒స్యే॑వ
 భ॑వతి॒ ఛంద॑సాం॒ వా ఏ॒ష రసో॒ యద్వ॒శా రస॑ ఇవ॒ ఖలు॒

43 వై బ్ర॑హ్మవర్చ॒సం ఛంద॑సామే॒వ రసే॑న॒ రసం॑ బ్రహ్మవర్చ॒సమవ॑ రుంధే
 మైత్రావరు॒ణీం ద్వి॑రూ॒పామా ల॑భేత॒ వృష్టి॑కామో మై॒త్రం వా అహ॑ర్వారు॒ణీ
 రాత్రి॑రహోరా॒త్రాభ్యాం॒ ఖలు॒ వై ప॒ర్జన్యో॑ వర్షతి మి॒త్రావరు॑ణావే॒వ
 స్వేన॑ భాగ॒ధేయే॒నోప॑ ధావతి॒ తావే॒వాస్మా॑ అహోరా॒త్రాభ్యాం᳚ ప॒ర్జన్యం॑
 వర్షయత॒శ్ఛంద॑సాం॒ వా ఏ॒ష రసో॒ యద్వ॒శా రస॑ ఇవ॒ ఖలు॒ వై
 వృష్టి॒శ్ఛంద॑సామే॒వ రసే॑న॒

44 రసం॒ వృష్టి॒మవ॑ రుంధే మైత్రావరు॒ణీం ద్వి॑రూ॒పామా ల॑భేత ప్ర॒జాకా॑మో
 మై॒త్రం వా అహ॑ర్వారు॒ణీ రాత్రి॑రహోరా॒త్రాభ్యాం॒ ఖలు॒ వై ప్ర॒జాః ప్రజా॑యంతే
 మి॒త్రావరు॑ణావే॒వ స్వేన॑ భాగ॒ధేయే॒నోప॑ ధావతి॒ తావే॒వాస్మా॑ అహోరా॒త్రాభ్యాం᳚
 ప్ర॒జాం ప్రజ॑నయత॒శ్ఛంద॑సాం॒ వా ఏ॒ష రసో॒ యద్వ॒శా రస॑ ఇవ॒ ఖలు॒
 వై ప్ర॒జా ఛంద॑సామే॒వ రసే॑న॒ రసం॑ ప్ర॒జామవ॑

45 రుంధే వైశ్వదే॒వీం బ॑హురూ॒పామా ల॑భే॒తాన్న॑కామో వైశ్వదే॒వం వా అన్నం॒
 విశ్వా॑నే॒వ దే॒వాంథ్స్వేన॑ భాగ॒ధేయే॒నోప॑ ధావతి॒ త ఏ॒వాస్మా॒ అన్నం॒ ప్ర
 య॑చ్ఛంత్యన్నా॒ద ఏ॒వ భ॑వతి॒ ఛంద॑సాం॒ వా ఏ॒ష రసో॒ యద్వ॒శా రస॑
 ఇవ॒ ఖలు॒ వా అన్నం॒ ఛంద॑సామే॒వ రసే॑న రస॒మన్న॒మవ॑ రుంధే వైశ్వదే॒వీం
 బ॑హురూ॒పామా ల॑భేత॒ గ్రామ॑కామో వైశ్వదే॒వా వై

46 స॑జా॒తా విశ్వా॑నే॒వ దే॒వాంథ్స్వేన॑ భాగ॒ధేయే॒నోప॑ ధావతి॒ త ఏ॒వాస్మై॑
 సజా॒తాన్ ప్ర య॑చ్ఛంతి గ్రా॒మ్యే॑వ భ॑వతి॒ ఛంద॑సాం॒ వా ఏ॒ష రసో॒ యద్వ॒శా
 రస॑ ఇవ॒ ఖలు॒ వై స॑జా॒తాశ్ఛంద॑సామే॒వ రసే॑న॒ రసꣳ॑ సజా॒తానవ॑
 రుంధే బార్హస్ప॒త్యము॑క్షవ॒శమా ల॑భేత బ్రహ్మవర్చ॒సకా॑మో॒ బృహ॒స్పతి॑మే॒వ
 స్వేన॑ భాగ॒ధేయే॒నోప॑ ధావతి॒ స ఏ॒వాస్మి॑న్బ్రహ్మవర్చ॒సం

47 ద॑ధాతి బ్రహ్మవర్చ॒స్యే॑వ భ॑వతి॒ వశం॒ వా ఏ॒ష చ॑రతి॒ యదు॒క్షా వశ॑
 ఇవ॒ ఖలు॒ వై బ్ర॑హ్మవర్చ॒సం వశే॑నై॒వ వశం॑ బ్రహ్మవర్చ॒సమవ॑ రుంధే
 రౌ॒ద్రీꣳ రోహి॑ణీ॒మా ల॑భేతాభి॒చర॑న్ రు॒ద్రమే॒వ స్వేన॑ భాగ॒ధేయే॒నోప॑
 ధావతి॒ తస్మా॑ ఏ॒వైన॒మా వృ॑శ్చతి తా॒జగార్తి॒మార్చ్ఛ॑తి॒ రోహి॑ణీ భవతి
 రౌ॒ద్రీ హ్యే॑షా దే॒వత॑యా॒ సమృ॑ద్ధ్యై॒ స్ఫ్యో యూపో॑ భవతి॒ వజ్రో॒ వై స్ఫ్యో
 వజ్ర॑మే॒వాస్మై॒ ప్ర హ॑రతి శర॒మయం॑ బ॒ర్హిః శృ॒ణాత్యే॒వైనం॒ వైభీ॑దక
 ఇ॒ధ్మో భి॒నత్త్యే॒వైనం᳚ .. 2. 1. 7.. అ॒భి ఖలు॒ వృష్టి॒శ్ఛంద॑సామే॒వ
 రసే॑న॒ రసం॑ ప్ర॒జామవ॑ వైశ్వదే॒వా వై బ్ర॑హ్మవర్చ॒సం యూప॒ ఏకా॒న్న
 విꣳ॑శ॒తిశ్చ॑ 2. 1. 7..

48 అ॒సావా॑ది॒త్యో న వ్య॑రోచత॒ తస్మై॑ దే॒వాః ప్రాయ॑శ్చిత్తిమైచ్ఛం॒తస్మా॑
 ఏ॒తాꣳ సౌ॒రీగ్ శ్వే॒తాం వ॒శామాల॑భంత॒ తయై॒వాస్మి॒న్ రుచ॑మదధు॒ఱ్యో
 బ్ర॑హ్మవర్చ॒సకా॑మః॒ స్యాత్తస్మా॑ ఏ॒తాꣳ సౌ॒రీగ్ శ్వే॒తాం వ॒శామా
 ల॑భేతా॒ముమే॒వాది॒త్య2ꣳ స్వేన॑ భాగ॒ధేయే॒నోప॑ ధావతి॒ స
 ఏ॒వాస్మి॑న్బ్రహ్మవర్చ॒సం ద॑ధాతి బ్రహ్మవర్చ॒స్యే॑వ భ॑వతి బై॒ల్వో యూపో॑
 భవత్య॒సౌ

49 వా ఆ॑ది॒త్యో యతోఽజా॑యత॒ తతో॑ బి॒ల్వ॑ ఉద॑తిష్ఠ॒థ్సయో᳚న్యే॒వ
 బ్ర॑హ్మవర్చ॒సమవ॑ రుంధే బ్రాహ్మణస్ప॒త్యాం బ॑భ్రుక॒ర్ణీమా ల॑భేతాభి॒
 చర॑న్వారు॒ణం దశ॑కపాలం పు॒రస్తా॒న్నిర్వ॑పే॒ద్వరు॑ణేనై॒వ భ్రాతృ॑వ్యం
 గ్రాహయి॒త్వా బ్రహ్మ॑ణా స్తృణుతే బభ్రుక॒ర్ణీ భ॑వత్యే॒తద్వై బ్రహ్మ॑ణో రూ॒పꣳ
 సమృ॑ద్ధ్యై॒ స్ఫ్యో యూపో॑ భవతి॒ వజ్రో॒ వై స్ఫ్యో వజ్ర॑మే॒వాస్మై॒ ప్ర హ॑రతి
 శర॒మయం॑ బ॒ర్హిః శృ॒ణా

50 త్యే॒వైనం॒ వైభీ॑దక ఇ॒ధ్మో భి॒నత్త్యే॒వైనం॑ వైష్ణ॒వం వా॑మ॒నమా ల॑భేత॒
 యం య॒జ్ఞో నోప॒నమే॒ద్విష్ణు॒ర్వై య॒జ్ఞో విష్ణు॑మే॒వ స్వేన॑ భాగ॒ధేయే॒నోప॑
 ధావతి॒ స ఏ॒వాస్మై॑ య॒జ్ఞం ప్ర య॑చ్ఛ॒త్యుపై॑నం య॒జ్ఞో న॑మతి వామ॒నో
 భ॑వతి వైష్ణ॒వో హ్యే॑ష దే॒వత॑యా॒ సమృ॑ద్ధ్యై త్వా॒ష్ట్రం వ॑డ॒బమా ల॑భేత
 ప॒శుకా॑మ॒స్త్వష్టా॒ వై ప॑శూ॒నాం మి॑థు॒నానాం᳚

51 ప్రజనయి॒తా త్వష్టా॑రమే॒వ స్వేన॑ భాగ॒ధేయే॒నోప॑ ధావతి॒ స ఏ॒వాస్మై॑
 ప॒శూన్మి॑థు॒నాన్ ప్ర జ॑నయతి ప్ర॒జా హి వా ఏ॒తస్మి॑న్ప॒శవః॒ ప్రవి॑ష్టా॒ అథై॒ష
 పుమాం॒థ్సన్వ॑డ॒బః సా॒క్షాదే॒వ ప్ర॒జాం ప॒శూనవ॑ రుంధే మై॒త్ర2ꣳ శ్వే॒తమా
 ల॑భేత సంగ్రా॒మే సంయ॑త్తే సమ॒యకా॑మో మి॒త్రమే॒వ స్వేన॑ భాగ॒ధేయే॒నోప॑
 ధావతి॒ స ఏ॒వైనం॑ మి॒త్రేణ॒ సం న॑యతి

52 విశా॒లో భ॑వతి॒ వ్యవ॑సాయయత్యే॒వైనం॑ ప్రాజాప॒త్యం కృ॒ష్ణమా
 ల॑భేత॒ వృష్టి॑కామః ప్ర॒జాప॑తి॒ ర్వై వృష్ట్యా॑ ఈశే ప్ర॒జాప॑తిమే॒వ
 స్వేన॑ భాగ॒ధేయే॒నోప॑ ధావతి॒ స ఏ॒వాస్మై॑ ప॒ర్జన్యం॑ వర్షయతి కృ॒ష్ణో
 భ॑వత్యే॒తద్వై వృష్ట్యై॑ రూ॒పꣳ రూ॒పేణై॒వ వృష్టి॒మవ॑ రుంధే శ॒బలో॑
 భవతి వి॒ద్యుత॑మే॒వాస్మై॑ జనయి॒త్వా
వ॑ర్షయత్యవాశృం॒గో భ॑వతి॒ వృష్టి॑మే॒వాస్మై॒ ని య॑చ్ఛతి .. 2. 1. 8..

 అ॒సౌ శృ॒ణాతి॑ మిథు॒నానాం᳚ నయతి యచ్ఛతి .. 2. 1. 8..

53 వరు॑ణꣳ సుషువా॒ణమ॒న్నాద్యం॒ నోపా॑నమ॒థ్స ఏ॒తాం వా॑రు॒ణీం
 కృ॒ష్ణాం వ॒శామ॑పశ్య॒త్తాగ్ స్వాయై॑ దే॒వతా॑యా॒ ఆల॑భత॒ తతో॒ వై
 తమ॒న్నాద్య॒ముపా॑నమ॒ద్యమల॑మ॒న్నాద్యా॑య॒ సంత॑మ॒న్నాద్యం॒ నోప॒నమే॒థ్స
 ఏ॒తాం వా॑రు॒ణీం కృ॒ష్ణాం వ॒శామా ల॑భేత॒ వరు॑ణమే॒వ స్వేన॑ భాగ॒ధేయే॒నోప॑
 ధావతి॒ స ఏ॒వాస్మా॒ అన్నం॒ ప్ర య॑చ్ఛత్యన్నా॒ద

54 ఏ॒వ భ॑వతి కృ॒ష్ణా భ॑వతి వారు॒ణీ హ్యే॑షా దే॒వత॑యా॒ సమృ॑ద్ధ్యై
 మై॒త్ర2ꣳ శ్వే॒తమా ల॑భేత వారు॒ణం కృ॒ష్ణమ॒పాం చౌష॑ధీనాం చ
 సం॒ధావన్న॑కామో మై॒త్రీర్వా ఓష॑ధయో వారు॒ణీరాపో॒ఽపాం చ॒ ఖలు॒ వా ఓష॑ధీనాం
 చ॒ రస॒ముప॑ జీవామో మి॒త్రావరు॑ణావే॒వ స్వేన॑ భాగ॒ధేయే॒నోప॑ ధావతి॒
 తావే॒వాస్మా॒ అన్నం॒ ప్ర య॑చ్ఛతోఽన్నా॒ద ఏ॒వ భ॑వ

55 త్య॒పాం చౌష॑ధీనాం చ సం॒ధావా ల॑భత ఉ॒భయ॒స్యావ॑రుద్ధ్యై॒
 విశా॑ఖో॒ యూపో॑ భవతి॒ ద్వే హ్యే॑తే దే॒వతే॒ సమృ॑ద్ధ్యై మై॒త్ర2ꣳ శ్వే॒తమా
 ల॑భేత వారు॒ణం కృ॒ష్ణం జ్యోగా॑మయావీ॒ యన్మై॒త్రో భవ॑తి మి॒త్రేణై॒వాస్మై॒
 వరు॑ణꣳ శమయతి॒ యద్వా॑రు॒ణః సా॒క్షాదే॒వైనం॑ వరుణపా॒శాన్ముం॑చత్యు॒త
 యదీ॒తాసు॒ర్భవ॑తి॒ జీవ॑త్యే॒వ దే॒వా వై పుష్టిం॒ నావిం॑ద॒న్

56 తాం మి॑థు॒నే॑ఽపశ్య॒న్ తస్యాం॒ న సమ॑రాధయ॒న్ తావ॒శ్వినా॑వబ్రూతామా॒వయో॒ర్వా
 ఏ॒షామైతస్యాం᳚ వదధ్వ॒మితి॒ సాశ్వినో॑రే॒వాభ॑వ॒ద్యః పుష్టి॑కామః॒ స్యాథ్స
 ఏ॒తామా᳚శ్వి॒నీం య॒మీం వ॒శామా ల॑భేతా॒శ్వినా॑వే॒వ స్వేన॑ భాగ॒ధేయే॒నోప॑
 ధావతి॒ తావే॒వాస్మి॒న్పుష్టిం॑ ధత్తః॒ పుష్య॑తి ప్ర॒జయా॑ ప॒శుభిః॑ .. 2. 1. 9..

 అ॒న్నా॒దో᳚ఽన్నా॒ద ఏ॒వ భ॑వత్యవింద॒న్ పంచ॑చత్వారిగ్ంశచ్చ .. 2. 1. 9..

57 ఆ॒శ్వి॒నం ధూ॒మ్రల॑లామ॒మా ల॑భేత॒ యో దుర్బ్రా᳚హ్మణః॒ సోమం॒ పిపా॑సేద॒శ్వినౌ॒
 వై దే॒వానా॒మసో॑మపావాస్తాం॒ తౌ ప॒శ్చా సో॑మపీ॒థం ప్రాప్ను॑తామ॒శ్వినా॑వే॒తస్య॑
 దే॒వతా॒ యో దుర్బ్రా᳚హ్మణః॒ సోమం॒ పిపా॑సత్య॒శ్వినా॑వే॒వ స్వేన॑ భాగ॒ధేయే॒నోప॑
 ధావతి॒ తావే॒వాస్మై॑ సోమపీ॒థం ప్ర య॑చ్ఛత॒ ఉపై॑నꣳ సోమపీ॒థో న॑మతి॒
 యద్ధూ॒మ్రో భవ॑తి ధూమ్రి॒మాణ॑మే॒వాస్మా॒దప॑ హంతి ల॒లామో॑

58 భవతి ముఖ॒త ఏ॒వాస్మిం॒తేజో॑ దధాతి వాయ॒వ్యం॑ గోమృ॒గమా ల॑భేత॒
 యమజ॑ఘ్నివాꣳ సమభి॒శꣳ సే॑యు॒రపూ॑తా॒ వా ఏ॒తం వాగృ॑చ్ఛతి॒
 యమజ॑ఘ్నివాꣳ సమభి॒శꣳసం॑తి॒ నైష గ్రా॒మ్యః ప॒శుర్నార॒ణ్యో యద్గో॑మృ॒గో
 నేవై॒ష గ్రామే॒ నార॑ణ్యే॒ యమజ॑ఘ్నివాꣳసమభి॒శꣳసం॑తి వా॒యుర్వై దే॒వానాం᳚
 ప॒విత్రం॑ వా॒యుమే॒వ స్వేన॑ భాగ॒ధేయే॒నోప॑ ధావతి॒ స ఏ॒వై

59 నం॑ పవయతి॒ పరా॑చీ॒ వా ఏ॒తస్మై᳚ వ్యు॒చ్ఛంతీ॒ వ్యు॑చ్ఛతి॒ తమః॑ పా॒ప్మానం॒
 ప్ర వి॑శతి॒ యస్యా᳚శ్వి॒నే శ॒స్యమా॑నే॒ సూఱ్యో॒ నావిర్భవ॑తి సౌ॒ర్యం బ॑హురూ॒పమా
 ల॑భేతా॒ముమే॒వాది॒త్య2ꣳ స్వేన॑ భాగ॒ధేయే॒నోప॑ ధావతి॒ స ఏ॒వాస్మా॒త్తమః॑
 పా॒ప్మాన॒మప॑ హంతి ప్ర॒తీచ్య॑స్మై వ్యు॒చ్ఛంతీ॒ వ్యు॑చ్ఛ॒త్యప॒ తమః॑
 పా॒ప్మానꣳ॑ హతే .. 2. 1. 10.. ల॒లామః॒ స ఏ॒వ షట్చ॑త్వారిꣳశచ్చ .. 2. 1. 10..

60 ఇంద్రం॑ వో వి॒శ్వత॒స్పరీంద్రం॒ నరో॒ మరు॑తో॒ యద్ధ॑ వో ది॒వో యా వః॒ శర్మ॑ ..

 భరే॒ష్వింద్రꣳ॑ సు॒హవꣳ॑ హవామహేఽꣳ హో॒ముచꣳ॑ సు॒కృతం॒ దైవ్యం॒
 జనం᳚ . అ॒గ్నిం మి॒త్రం వరు॑ణꣳ సా॒తయే॒ భగం॒ ద్యావా॑పృథి॒వీ మ॒రుతః॑
 స్వ॒స్తయే᳚ .. మ॒మత్తు॑ నః॒ పరి॑జ్మా వస॒ర్హా మ॒మత్తు॒ వాతో॑ అ॒పాం వృష॑ణ్వాన్
 . శి॒శీ॒తమిం॑ద్రాపర్వతా యు॒వం న॒స్తన్నో॒ విశ్వే॑ వరివస్యంతు దే॒వాః .. ప్రి॒యా
 వో॒ నామ॑

61 హువే తు॒రాణాం᳚ . ఆయత్తృ॒పన్మ॑రుతో వావశా॒నాః .. శ్రి॒యసే॒ కంభా॒నుభిః॒ సం
 మి॑మిక్షిరే॒ తే ర॒శ్మిభి॒స్త ఋక్వ॑భిః సుఖా॒దయః॑ . తే వాశీ॑మంత ఇ॒ష్మిణో॒
 అభీ॑రవో వి॒ద్రే ప్రి॒యస్య॒ మారు॑తస్య॒ ధామ్నః॑ .. అ॒గ్నిః ప్ర॑థ॒మో వసు॑భిర్నో
 అవ్యా॒థ్సోమో॑ రు॒ద్రేభి॑ర॒భి ర॑క్షతు॒ త్మనా᳚ . ఇంద్రో॑ మ॒రుద్భి॑రృతు॒ధా
 కృ॑ణోత్వాది॒త్యైర్నో॒ వరు॑ణః॒ సꣳ శి॑శాతు .. సం నో॑ దే॒వో వసు॑భిర॒గ్నిః
 సꣳ

62 సోమ॑స్త॒నూభీ॑ రు॒ద్రియా॑భిః . సమింద్రో॑ మ॒రుద్భి॑ర్య॒జ్ఞియైః॒ సమా॑ది॒త్యైర్నో॒
 వరు॑ణో అజిజ్ఞిపత్ .. యథా॑ది॒త్యా వసు॑భిః సంబభూ॒వుర్మ॒రుద్భీ॑ రు॒ద్రాః
 స॒మజా॑నతా॒భి . ఏ॒వా త్రి॑ణామ॒న్నహృ॑ణీయమానా॒ విశ్వే॑ దే॒వాః సమ॑నసో భవంతు ..

 కుత్రా॑ చి॒ద్యస్య॒ సమృ॑తౌ ర॒ణ్వా నరో॑ నృ॒షద॑నే . అర్హం॑తశ్చి॒ద్యమిం॑ధ॒తే
 సం॑జ॒నయం॑తి జం॒తవః॑ .. సం యది॒షో వనా॑మహే॒ సꣳ హ॒వ్యా మాను॑షాణాం .
 ఉ॒త ద్యు॒మ్నస్య॒ శవ॑స

63 ఋ॒తస్య॑ ర॒శ్మిమా ద॑దే .. య॒జ్ఞో దే॒వానాం॒ ప్రత్యే॑తి సు॒మ్నమాది॑త్యాసో॒
 భవ॑తా మృడ॒యంతః॑ . ఆ వో॒ఽర్వాచీ॑ సుమ॒తిర్వ॑వృత్యాద॒ꣳ॒హోశ్చి॒ద్యా
 వ॑రివో॒విత్త॒రాస॑త్ .. శుచి॑ర॒పః సూ॒యవ॑సా॒ అద॑బ్ధ॒ ఉప॑ క్షేతి
 వృ॒ద్ధవ॑యాః సు॒వీరః॑ . నకి॒ష్టం 2 ఘ్నం॒త్యంతి॑తో॒ న దూ॒రాద్య ఆ॑ది॒త్యానాం॒
 భవ॑తి॒ ప్రణీ॑తౌ .. ధా॒రయం॑త ఆది॒త్యాసో॒ జగ॒థ్స్థా దే॒వా విశ్వ॑స్య॒
 భువ॑నస్య గో॒పాః . దీ॒ర్ఘాధి॑యో॒ రక్ష॑మాణా

64 అసు॒ర్య॑మృ॒తావా॑న॒శ్చయ॑మానా ఋ॒ణాని॑ .. తి॒స్రో భూమీ᳚ర్ధారయం॒త్రీꣳ
 రు॒త ద్యూంత్రీణి॑ వ్ర॒తా వి॒దథే॑ అం॒తరే॑షాం . ఋ॒తేనా॑దిత్యా॒ మహి॑ వో మహి॒త్వం
 తద॑ర్యమన్వరుణ మిత్ర॒ చారు॑ .. త్యాన్ను క్ష॒త్రియా॒ꣳ॒ అవ॑ ఆది॒త్యాన్, యా॑చిషామ
 హే . సు॒మృ॒డీ॒కాꣳ అ॒భిష్ట॑యే .. న ద॑క్షి॒ణా వి చి॑కితే॒ న స॒వ్యా న
 ప్రా॒చీన॑మాదిత్యా॒ నోత ప॒శ్చా . పా॒క్యా॑ చిద్వసవో ధీ॒ర్యా॑ చిద్

65 యు॒ష్మానీ॑తో॒ అభ॑యం॒ జ్యోతి॑రశ్యాం .. ఆ॒ది॒త్యానా॒మవ॑సా॒ నూత॑నేన
 సక్షీ॒మహి॒ శర్మ॑ణా॒ శంత॑మేన . అ॒నా॒గా॒స్త్వే అ॑దితి॒త్వే తు॒రాస॑ ఇ॒మం
 య॒జ్ఞం ద॑ధతు॒ శ్రోష॑మాణాః .. ఇ॒మం మే॑ వరుణ శ్రుధీ॒ హవ॑మ॒ద్యా చ॑ మృడయ
 . త్వామ॑వ॒స్యురా చ॑ కే .. తత్త్వా॑ యామి॒ బ్రహ్మ॑ణా॒ వంద॑మాన॒స్తదా శా᳚స్తే॒
 యజ॑మానో హ॒విర్భిః॑ . అహే॑డమానో వరుణే॒హ బో॒ధ్యురు॑శꣳ స॒ మా న॒ ఆయుః॒ ప్ర
 మో॑షీః .. 2. 1. 11.. నామా॒ఽగ్నిస్సꣳ శవ॑సో॒ రక్ష॑మాణా ధీ॒ర్యా॑ చి॒దేకా॒న్న
 పం॑చా॒శచ్చ॑ .. 2. 1. 11..

 వా॒య॒వ్యం॑ ప్ర॒జాప॑తి॒స్తా వరు॑ణం దేవాసు॒రా ఏ॒ష్వ॑సావా॑ది॒త్యో
దశర్షభా॒మింద్రో॑ వ॒లస్య॑ బార్హస్ప॒త్యం వ॑షట్కా॒రో॑ఽసౌ సౌ॒రీం
వరు॑ణమాశ్వి॒నమింద్రం॑ వో॒ నర॒ ఏకా॑దశ ..

 వా॒య॒వ్య॑మాగ్నే॒యీం కృ॑ష్ణగ్రీ॒వీమ॒సావా॑ది॒త్యో వా అ॑హోరా॒త్రాణి॑ వషట్కా॒రః
ప్ర॑జనయి॒తా హు॑వే తు॒రాణాం॒ పంచ॑షష్టిః ..

 వా॒య॒వ్యాం᳚ ప్రమో॑షీః ..

ద్వితీయకాండే ద్వితీయః ప్రశ్నః 2

1 ప్ర॒జాప॑తిః ప్ర॒జా అ॑సృజత॒ తాః సృ॒ష్టా ఇం॑ద్రా॒గ్నీ అపా॑గూహతా॒ꣳ॒
   సో॑ఽచాయత్ప్ర॒జాప॑తిరింద్రా॒గ్నీ వై మే᳚ ప్ర॒జా అపా॑ఘుక్షతా॒మితి॒ స
   ఏ॒తమైం᳚ద్రా॒గ్నమేకా॑దశకపాలమపశ్య॒త్తం నిర॑వప॒త్తావ॑స్మై ప్ర॒జాః
   ప్రాసా॑ధయతామింద్రా॒గ్నీ వా ఏ॒తస్య॑ ప్ర॒జామప॑ గూహతో॒ యోఽలం॑ ప్ర॒జాయై॒
   సన్ప్ర॒జాం న విం॒దత॑ ఐంద్రా॒గ్నమేకా॑దశకపాలం॒ నిర్వ॑పేత్ప్ర॒జాకా॑మ ఇంద్రా॒గ్నీ

2 ఏ॒వ స్వేన॑ భాగ॒ధేయే॒నోప॑ ధావతి॒ తావే॒వాస్మై᳚ ప్ర॒జాం ప్ర సా॑ధయతో
   విం॒దతే᳚ ప్ర॒జామైం᳚ద్రా॒గ్నమేకా॑దశకపాలం॒ నిర్వ॑పే॒త్ స్పర్ధ॑మానః॒,
   క్షేత్రే॑ వా సజా॒తేషు॑ వేంద్రా॒గ్నీ ఏ॒వ స్వేన॑ భాగ॒ధేయే॒నోప॑ ధావతి॒
   తాభ్యా॑మే॒వేంద్రి॒యం వీ॒ర్యం॑ భ్రాతృ॑వ్యస్య వృంక్తే॒ వి పా॒ప్మనా॒
   భ్రాతృ॑వ్యేణ జయ॒తేఽప॒ వా ఏ॒తస్మా॑దింద్రి॒యం వీ॒ర్యం॑ క్రామతి॒ యః
   సం॑గ్రా॒మము॑పప్ర॒యాత్యైం᳚ద్రా॒గ్నమేకా॑దశకపాలం॒ ని

3 ర్వ॑పేథ్సంగ్రా॒మము॑పప్రయా॒స్యన్నిం॑ద్రా॒గ్నీ ఏ॒వ స్వేన॑ భాగ॒ధేయే॒నోప॑ ధావతి॒
   తావే॒వాస్మి॑న్నింద్రి॒యం వీ॒ర్యం॑ ధత్తః స॒హేంద్రి॒యేణ॑ వీ॒ర్యే॑ణోప॒ ప్ర యా॑తి॒
   జయ॑తి॒ తꣳ సం॑గ్రా॒మం వి వా ఏ॒ష ఇం॑ద్రి॒యేణ॑ వీ॒ర్యే॑ణర్ధ్యతే॒ యః
   సం॑గ్రా॒మం జయ॑త్యైంద్రా॒గ్నమేకా॑దశకపాలం॒ నిర్వ॑పేథ్సంగ్రా॒మం జి॒త్వేంద్రా॒గ్నీ
   ఏ॒వ స్వేన॑ భాగ॒ధేయే॒నోప॑ ధావతి॒ తావే॒వాస్మి॑న్నింద్రి॒యం వీ॒ర్యం॑

4 ధత్తో॒ నేంద్రి॒యేణ॑ వీ॒ర్యే॑ణ॒ వ్యృ॑ధ్య॒తేఽప॒ వా ఏ॒తస్మా॑దింద్రి॒యం
   వీ॒ర్యం॑ క్రామతి॒ య ఏతి॑ జ॒నతా॑మైంద్రా॒గ్నమేకా॑దశకపాలం॒
   నిర్వ॑పేజ్జ॒నతా॑మే॒ష్యన్నిం॑ద్రా॒గ్నీ ఏ॒వ స్వేన॑ భాగ॒ధేయే॒నోప॑ ధావతి॒
   తావే॒వాస్మి॑న్నింద్రి॒యం వీ॒ర్యం॑ ధత్తః స॒హేంద్రి॒యేణ॑ వీ॒ర్యే॑ణ జ॒నతా॑మేతి
   పౌ॒ష్ణం చ॒రుమను॒ నిర్వ॑పేత్పూ॒షా వా ఇం॑ద్రి॒యస్య॑ వీ॒ర్య॑స్యానుప్రదా॒తా
   పూ॒షణ॑మే॒వ

5 స్వేన॑ భాగ॒ధేయే॒నోప॑ ధావతి॒ స ఏ॒వాస్మా॑
 ఇంద్రి॒యం వీ॒ర్య॑మను॒ ప్ర య॑చ్ఛతి క్షైత్రప॒త్యం చ॒రుం
 నిర్వ॑పేజ్జ॒నతా॑మా॒గత్యే॒యం వై క్షేత్ర॑స్య॒ పతి॑ర॒స్యామే॒వ ప్రతి॑
 తిష్ఠత్యైంద్రా॒గ్నమేకా॑దశకపాలము॒పరి॑ష్టా॒న్నిర్వ॑పేద॒స్యామే॒వ
 ప్ర॑తి॒ష్ఠాయేం᳚ద్రి॒యం వీ॒ర్య॑ము॒పరి॑ష్టాదా॒త్మంధ॑త్తే .. 2. 2. 1..

 ప్ర॒జాకా॑మ ఇంద్రా॒గ్నీ ఉ॑పప్ర॒యాత్యైం᳚ద్రా॒గ్నమేకా॑దశకపాలం॒ నిర్వీ॒ర్యం॑
 పూ॒షణ॑మే॒వైకా॒న్నచ॑త్వారి॒ꣳ॒శచ్చ॑ .. 2. 2. 1..

6 అ॒గ్నయే॑ పథి॒కృతే॑ పురో॒డాశ॑మ॒ష్టాక॑పాలం॒ నిర్వ॑పే॒ద్యో
 ద॑ర్శపూర్ణమాసయా॒జీ సన్న॑మావా॒స్యాం᳚ వా పౌర్ణమా॒సీం వా॑తిపా॒దయే᳚త్ప॒థో వా
 ఏ॒షోఽధ్యప॑థేనైతి॒ యో ద॑ర్శపూర్ణమాసయా॒జీ సన్న॑మావా॒స్యాం᳚ వా పౌర్ణమా॒సీం
 వా॑తిపా॒దయ॑త్య॒గ్నిమే॒వ ప॑థి॒కృత॒గ్గ్॒ స్వేన॑ భాగ॒ధేయే॒నోప॑ ధావతి॒
 స ఏ॒వైన॒మపథా॒త్పంథా॒మపి॑ నయత్యన॒డ్వాందక్షి॑ణా వ॒హీ హ్యే॑ష సమృ॑ద్ధ్యా
 అ॒గ్నయే᳚ వ్ర॒తప॑తయే

7 పురో॒డాశ॑మ॒ష్టాక॑పాలం॒ నిర్వ॑పే॒ద్య ఆహి॑తాగ్నిః॒ సన్న॑వ్ర॒త్యమి॑వ॒
 చరే॑ద॒గ్నిమే॒వ వ్ర॒తప॑తి॒గ్గ్॒ స్వేన॑ భాగ॒ధేయే॒నోప॑ ధావతి॒
 స ఏ॒వైనం॑ వ్ర॒తమా లం॑భయతి॒ వ్రత్యో॑ భవత్య॒గ్నయే॑ రక్షో॒ఘ్నే
 పు॑రో॒డాశ॑మ॒ష్టాక॑పాలం॒ నిర్వ॑పే॒ద్యꣳ రక్షాꣳ॑సి॒ సచే॑రన్న॒గ్నిమే॒వ
 ర॑క్షో॒హణ॒గ్గ్॒ స్వేన॑ భాగ॒ధేయే॒నోప॑ ధావతి॒ స ఏ॒వాస్మా॒ద్రక్షా॒గ్॒స్యప॑
 హంతి॒ నిశి॑తాయాం॒ నిర్వ॑పే॒న్

8 నిశి॑తాయా॒ꣳ॒ హి రక్షాꣳ॑సి ప్రే॒రతే॑ సం॒ప్రేర్ణా᳚న్యే॒వైనా॑ని హంతి॒
 పరి॑శ్రితే యాజయే॒ద్రక్ష॑సా॒మన॑న్వవచారాయ రక్షో॒ఘ్నీ యా᳚జ్యానువా॒క్యే॑ భవతో॒
 రక్ష॑సా॒గ్॒ స్తృత్యా॑ అ॒గ్నయే॑ రు॒ద్రవ॑తే పురో॒డాశ॑మ॒ష్టాక॑పాలం॒
 నిర్వ॑పేదభి॒చర॑న్నే॒షా వా అ॑స్య ఘో॒రాత॒నూర్యద్రు॒ద్రస్తస్మా॑ ఏ॒వైన॒మా
 వృ॑శ్చతి తా॒జగార్తి॒మార్చ్ఛ॑త్య॒గ్నయే॑ సురభి॒మతే॑ పురో॒డాశ॑మ॒ష్టాక॑పాలం॒
 నిర్వ॑పే॒ద్యస్య॒ గావో॑ వా॒ పురు॑షా

9 వా ప్ర॒మీయే॑ర॒న్॒ యో వా॑ బిభీ॒యాదే॒షా వా అ॑స్య భేష॒జ్యా॑
 త॒నూర్యథ్సు॑రభి॒మతీ॒ తయై॒వాస్మై॑ భేష॒జం క॑రోతి సురభి॒మతే॑
 భవతి పూతీగం॒ధస్యాప॑హత్యా అ॒గ్నయే॒ క్షామ॑వతే పురో॒డాశ॑మ॒ష్టాక॑పాలం॒
 నిర్వ॑పేథ్సంగ్రా॒మే సంయ॑త్తే భాగ॒ధేయే॑నై॒వైనꣳ॑ శమయి॒త్వా పరా॑న॒భి
 నిర్ది॑శతి॒ యమవ॑రేషాం॒ విధ్యం॑తి॒ జీవ॑తి॒ స యం పరే॑షాం॒ ప్ర స మీ॑యతే॒
 జయ॑తి॒ తꣳ సం॑గ్రా॒మ

10 మ॒భి వా ఏ॒ష ఏ॒తాను॑చ్యతి॒ యేషాం᳚ పూర్వాప॒రా అ॒న్వంచః॑ ప్ర॒మీయం॑తే
 పురుషాహు॒తిర్హ్య॑స్య ప్రి॒యత॑మా॒గ్నయే॒ క్షామ॑వతే పురో॒డాశ॑మ॒ష్టాక॑పాలం॒
 నిర్వ॑పేద్భాగ॒ధేయే॑నై॒వైనꣳ॑ శమయతి॒ నైషాం᳚ పు॒రాయు॒షోప॑రః॒ ప్ర
 మీ॑యతే॒ఽభి వా ఏ॒ష ఏ॒తస్య॑ గృ॒హాను॑చ్యతి॒ యస్య॑ గృ॒హాందహ॑త్య॒గ్నయే॒
 క్షామ॑వతే పురో॒డాశ॑మ॒ష్టాక॑పాలం॒ నిర్వ॑పేద్భాగ॒ధేయే॑నై॒వైనꣳ॑
 శమయతి॒ నాస్యాప॑రం గృ॒హాంద॑హతి .. 2. 2. 2.. వ్ర॒తప॑తయే॒ నిశి॑తాయాం॒
 నిర్వ॑పే॒త్పురు॑షాః సంగ్రా॒మం న చ॒త్వారి॑ చ .. 2. 2. 2..

11 అ॒గ్నయే॒ కామా॑య పురో॒డాశ॑మ॒ష్టాక॑పాలం॒ నిర్వ॑పే॒ద్యం కామో॒
 నోప॒నమే॑ద॒గ్నిమే॒వ కామ॒గ్గ్॒ స్వేన॑ భాగ॒ధేయే॒నోప॑ ధావతి॒ స
 ఏ॒వైనం॒ కామే॑న॒ సమ॑ర్ధయ॒త్యుపై॑నం॒ కామో॑ నమత్య॒గ్నయే॒ యవి॑ష్ఠాయ
 పురో॒డాశ॑మ॒ష్టాక॑పాలం॒ నిర్వ॑పే॒థ్స్పర్ధ॑మానః॒, క్షేత్రే॑ వా సజా॒తేషు॑
 వా॒గ్నిమే॒వ యవి॑ష్ఠ॒గ్గ్॒ స్వేన॑ భాగ॒ధేయే॒నోప॑ ధావతి॒ తేనై॒వేంద్రి॒యం
 వీ॒ర్యం॑ భ్రాతృ॑వ్యస్య

12 యువతే॒ వి పా॒ప్మనా॒ భ్రాతృ॑వ్యేణ జయతే॒ఽగ్నయే॒ యవి॑ష్ఠాయ
 పురో॒డాశ॑మ॒ష్టాక॑పాలం॒ నిర్వ॑పేదభిచ॒ర్యమా॑ణో॒ఽగ్నిమే॒వ యవి॑ష్ఠ॒గ్గ్॒
 స్వేన॑ భాగ॒ధేయే॒నోప॑ ధావతి॒ స ఏ॒వాస్మా॒ద్రక్షాꣳ॑సి యవయతి॒
 నైన॑మభి॒చరం᳚థ్ స్తృణుతే॒ఽగ్నయ॒ ఆయు॑ష్మతే పురో॒డాశ॑మ॒ష్టాక॑పాలం॒
 నిర్వ॑పే॒ద్యః కా॒మయే॑త॒ సర్వ॒మాయు॑రియా॒మిత్య॒గ్నిమే॒వాయు॑ష్మంత॒గ్గ్॒ స్వేన॑
 భాగ॒ధేయే॒నోప॑ ధావతి॒ స ఏ॒వాస్మి॒

13 న్నాయు॑ర్దధాతి॒ సర్వ॒మాయు॑రేత్య॒గ్నయే॑ జా॒తవే॑దసే పురో॒డాశ॑మ॒ష్టాక॑పాలం॒
 నిర్వ॑పే॒ద్భూతి॑కామో॒ఽగ్నిమే॒వ జా॒తవే॑దస॒గ్గ్॒ స్వేన॑ భాగ॒ధేయే॒నోప॑
 ధావతి॒ స ఏ॒వైనం॒ భూతిం॑ గమయతి॒ భవ॑త్యే॒వాగ్నయే॒ రుక్మ॑తే
 పురో॒డాశ॑మ॒ష్టాక॑పాలం॒ నిర్వ॑పే॒ద్రుక్కా॑మో॒ఽగ్నిమే॒వ రుక్మం॑త॒గ్గ్॒ స్వేన॑
 భాగ॒ధేయే॒నోప॑ ధావతి॒ స ఏ॒వాస్మి॒న్రుచం॑ దధాతి॒ రోచ॑త ఏ॒వాగ్నయే॒
 తేజ॑స్వతే పురో॒డాశ॑

14 మ॒ష్టాక॑పాలం॒ నిర్వ॑పే॒త్తేజ॑స్కామో॒ఽగ్నిమే॒వ తేజ॑స్వంత॒గ్గ్॒ స్వేన॑
 భాగ॒ధేయే॒నోప॑ ధావతి॒ స ఏ॒వాస్మిం॒తేజో॑ దధాతి తేజ॒స్వ్యే॑వ భ॑వత్య॒గ్నయే॑
 సాహం॒త్యాయ॑ పురో॒డాశ॑మ॒ష్టాక॑పాలం॒ నిర్వ॑పే॒థ్సీక్ష॑మాణో॒ఽగ్నిమే॒వ
 సా॑హం॒త్య2ꣳ స్వేన॑ భాగ॒ధేయే॒నోప॑ ధావతి॒ తేనై॒వ స॑హతే॒ యꣳ సీక్ష॑తే
 .. 2. 2. 3.. భ్రాతృ॑వ్యస్యాఽస్మిం॒తేజ॑స్వతే పురో॒డాశ॑మ॒ష్టాత్రిꣳ॑శచ్చ ..

 2. 2. 3..

15 అ॒గ్నయేఽన్న॑వతే పురో॒డాశ॑మ॒ష్టాక॑పాలం॒ నిర్వ॑పే॒ద్యః
 కా॒మయే॒తాన్న॑వాంథ్స్యా॒మిత్య॒గ్నిమే॒వాన్న॑వంత॒గ్గ్॒ స్వేన॑
 భాగ॒ధేయే॒నోప॑ ధావతి॒ స ఏ॒వైన॒మన్న॑వంతం కరో॒త్యన్న॑వానే॒వ
 భ॑వత్య॒గ్నయే᳚ఽన్నా॒దాయ॑ పురో॒డాశ॑మ॒ష్టాక॑పాలం॒ నిర్వ॑పే॒ద్యః
 కా॒మయే॑తాన్నా॒దః స్యా॒మిత్య॒గ్నిమే॒వాన్నా॒ద2ꣳ స్వేన॑ భాగ॒ధేయే॒నోప॑ ధావతి॒
 స ఏ॒వైన॑మన్నా॒దం క॑రోత్యన్నా॒ద

16 ఏ॒వ భ॑వత్య॒గ్నయేఽన్న॑పతయే పురో॒డాశ॑మ॒ష్టాక॑పాలం॒ నిర్వ॑పే॒ద్యః
 కా॒మయే॒తాన్న॑పతిః స్యా॒మిత్య॒గ్నిమే॒వాన్న॑పతి॒గ్గ్॒ స్వేన॑ భాగ॒ధేయే॒నోప॑
 ధావతి॒ స ఏ॒వైన॒మన్న॑పతిం కరో॒త్యన్న॑పతిరే॒వ భ॑వత్య॒గ్నయే॒ పవ॑మానాయ
 పురో॒డాశ॑మ॒ష్టాక॑పాలం॒ నిర్వ॑పేద॒గ్నయే॑ పావ॒కాయా॒గ్నయే॒ శుచ॑యే॒
 జ్యోగా॑మయావీ॒ యద॒గ్నయే॒ పవ॑మానాయ ని॒ర్వప॑తి ప్రా॒ణమే॒వాస్మిం॒తేన॑ దధాతి॒
 యద॒గ్నయే॑

17 పావ॒కాయ॒ వాచ॑మే॒వాస్మిం॒తేన॑ దధాతి॒ యద॒గ్నయే॒ శుచ॑య॒
 ఆయు॑రే॒వాస్మిం॒తేన॑ దధాత్యు॒త యదీ॒తాసు॒ర్భవ॑తి॒ జీవ॑త్యే॒వైతామే॒వ
 నిర్వ॑పే॒చ్చక్షు॑ష్కామో॒ యద॒గ్నయే॒ పవ॑మానాయ ని॒ర్వప॑తి ప్రా॒ణమే॒వాస్మిం॒తేన॑
 దధాతి॒ యద॒గ్నయే॑ పావ॒కాయ॒ వాచ॑మే॒వాస్మిం॒తేన॑ దధాతి॒ యద॒గ్నయే॒
 శుచ॑యే॒ చక్షు॑రే॒వాస్మిం॒తేన॑ దధా

18 త్యు॒త యద్యం॒ధో భవ॑తి॒ ప్రైవ ప॑శ్యత్య॒గ్నయే॑ పు॒త్రవ॑తే
 పురో॒డాశ॑మ॒ష్టాక॑పాలం॒ నిర్వ॑పే॒దింద్రా॑య పు॒త్రిణే॑ పురో॒డాశ॒మేకా॑దశకపాలం
 ప్ర॒జాకా॑మో॒ఽగ్నిరే॒వాస్మై᳚ ప్ర॒జాం ప్ర॑జ॒నయ॑తి వృ॒ద్ధామింద్రః॒ ప్ర
 య॑చ్ఛత్య॒గ్నయే॒ రస॑వతేఽజక్షీ॒రే చ॒రుం నిర్వ॑పే॒ద్యః కా॒మయే॑త॒
 రస॑వాంథ్స్యా॒మిత్య॒గ్నిమే॒వ రస॑వంత॒గ్గ్॒ స్వేన॑ భాగ॒ధేయే॒నోప॑ ధావతి॒
 స ఏ॒వైన॒ꣳ॒ రస॑వంతం కరోతి॒

19 రస॑వానే॒వ భ॑వత్యజక్షీ॒రే భ॑వత్యాగ్నే॒యీ వా ఏ॒షా యద॒జా సా॒క్షాదే॒వ
 రస॒మవ॑ రుంధే॒ఽగ్నయే॒ వసు॑మతే పురో॒డాశ॑మ॒ష్టాక॑పాలం॒ నిర్వ॑పే॒ద్యః
 కా॒మయే॑త॒ వసు॑మాంథ్స్యా॒మిత్య॒గ్నిమే॒వ వసు॑మంత॒గ్గ్॒ స్వేన॑ భాగ॒ధేయే॒నోప॑
 ధావతి॒ స ఏ॒వైనం॒ వసు॑మంతం కరోతి॒ వసు॑మానే॒వ భ॑వత్య॒గ్నయే॑ వాజ॒సృతే॑
 పురో॒డాశ॑మ॒ష్టాక॑పాలం॒ నిర్వ॑పేథ్సంగ్రా॒మే సంయ॑త్తే॒ వాజం॒

20 వా ఏ॒ష సి॑సీర్షతి॒ యః సం॑గ్రా॒మం జిగీ॑షత్య॒గ్నిః ఖలు॒ వై దే॒వానాం᳚
 వాజ॒సృద॒గ్నిమే॒వ వా॑జ॒సృత॒గ్గ్॒ స్వేన॑ భాగ॒ధేయే॒నోప॑ ధావతి॒ ధావ॑తి॒
 వాజ॒ꣳ॒ హంతి॑ వృ॒త్రం జయ॑తి॒ తꣳ సం॑గ్రా॒మమథో॑ అ॒గ్నిరి॑వ॒
 న ప్ర॑తి॒ధృషే॑ భవత్య॒గ్నయే᳚ఽగ్ని॒వతే॑ పురో॒డాశ॑మ॒ష్టాక॑పాలం॒
 నిర్వ॑పే॒ద్యస్యా॒గ్నావ॒గ్నిమ॑భ్యు॒ద్ధరే॑యు॒ర్నిర్ది॑ష్టభాగో॒ వా
 ఏ॒తయో॑ర॒న్యోఽని॑ర్దిష్టభాగో॒ఽన్యస్తౌ సం॒భవం॑తౌ॒ యజ॑మాన

21 మ॒భి సంభ॑వతః॒ స ఈ᳚శ్వ॒ర ఆర్తి॒మార్తో॒ర్యద॒గ్నయే᳚ఽగ్ని॒వతే॑ ని॒ర్వప॑తి
 భాగ॒ధేయే॑నై॒వైనౌ॑ శమయతి॒ నార్తి॒మార్చ్ఛ॑తి॒ యజ॑మానో॒ఽగ్నయే॒ జ్యోతి॑ష్మతే
 పురో॒డాశ॑మ॒ష్టాక॑పాలం॒ నిర్వ॑పే॒ద్యస్యా॒గ్నిరుద్ధృ॒తోఽహు॑తేఽగ్నిహో॒త్ర
 ఉ॒ద్వాయే॒దప॑ర ఆ॒దీప్యా॑నూ॒ద్ధృత్య॒ ఇత్యా॑హు॒స్తత్తథా॒ న కా॒ర్యం॑
 యద్భా॑గ॒ధేయ॑మ॒భి పూర్వ॑ ఉద్ధ్రి॒యతే॒ కిమప॑రో॒ఽభ్యు

22 ద్ధ్రి॑యే॒తేతి॒ తాన్యే॒వావ॒క్షాణా॑ని సంని॒ధాయ॑ మంథేది॒తః ప్ర॑థ॒మం
 జ॑జ్ఞే అ॒గ్నిః స్వాద్యోనే॒రధి॑ జా॒తవే॑దాః . స గా॑యత్రి॒యా త్రి॒ష్టుభా॒ జగ॑త్యా
 దే॒వేభ్యో॑ హ॒వ్యం వ॑హతు ప్రజా॒నన్నితి॒ ఛందో॑భిరే॒వైన॒గ్గ్॒ స్వాద్యోనేః॒ ప్ర
 జ॑నయత్యే॒ష వావ సో᳚ఽగ్నిరిత్యా॑హు॒ర్జ్యోతి॒స్త్వా అ॑స్య॒ పరా॑పతిత॒మితి॒ యద॒గ్నయే॒
 జ్యోతి॑ష్మతే ని॒ర్వప॑తి॒ యదే॒వాస్య॒ జ్యోతిః॒ పరా॑పతితం॒ తదే॒వావ॑ రుంధే .. 2. 2. 4..

క॒రో॒త్య॒న్నా॒దో ద॑ధాతి॒ యద॒గ్నయే॒ శుచ॑యే॒ చక్షు॑రే॒వాస్మిం॒తేన॑
 దధాతి కరోతి॒ వాజం॒ యజ॑మాన॒ముదే॒వాస్య॒ షట్చ॑ .. 2. 2. 4..

23 వై॒శ్వా॒న॒రం ద్వాద॑శకపాలం॒ నిర్వ॑పేద్వారు॒ణం చ॒రుం ద॑ధి॒క్రావ్ణ్ణే॑
 చ॒రుమ॑భిశ॒స్యమా॑నో॒ యద్వై᳚శ్వాన॒రో ద్వాద॑శకపాలో॒ భవ॑తి సంవథ్స॒రో
 వా అ॒గ్నిర్వై᳚శ్వాన॒రః సం॑వథ్స॒రేణై॒వైనగ్గ్॑ స్వదయ॒త్యప॑ పా॒పం వర్ణꣳ॑
 హతే వారు॒ణేనై॒వైనం॑ వరుణపా॒శాన్ముం॑చతి దధి॒క్రావ్ణ్ణా॑ పునాతి॒ హిర॑ణ్యం॒
 దక్షి॑ణా ప॒విత్రం॒ వై హిర॑ణ్యం పు॒నాత్యే॒వైన॑మా॒ద్య॑మ॒స్యాన్నం॑ భవత్యే॒తామే॒వ
 నిర్వ॑పేత్ప్ర॒జాకా॑మః సంవథ్స॒రో

24 వా ఏ॒తస్యాశాం᳚తో॒ యోనిం॑ ప్ర॒జాయై॑ పశూ॒నాం నిర్ద॑హతి॒ యోఽలం॑ ప్ర॒జాయై॒
 సన్ప్ర॒జాం న విం॒దతే॒ యద్వై᳚శ్వాన॒రో ద్వాద॑శకపాలో॒ భవ॑తి సంవథ్స॒రో
 వా అ॒గ్నిర్వై᳚శ్వాన॒రః సం॑వథ్స॒రమే॒వ భా॑గ॒ధేయే॑న శమయతి॒ సో᳚ఽస్మై
 శాం॒తః స్వాద్యోనేః᳚ ప్ర॒జాం ప్ర జ॑నయతి వారు॒ణేనై॒వైనం॑ వరుణపా॒శాన్ముం॑చతి
 దధి॒క్రావ్ణ్ణా॑ పునాతి॒ హిర॑ణ్యం॒ దక్షి॑ణా ప॒విత్రం॒ వై హిర॑ణ్యం పు॒నాత్యే॒వైనం॑

25 విం॒దతే᳚ ప్ర॒జాం వై᳚శ్వాన॒రం ద్వాద॑శకపాలం॒ నిర్వ॑పేత్ పు॒త్రే
 జా॒తే యద॒ష్టాక॑పాలో॒ భవ॑తి గాయత్రి॒యైవైనం॑ బ్రహ్మవర్చ॒సేన॑
 పునాతి॒ యన్నవ॑కపాలస్త్రి॒వృతై॒వాస్మిం॒తేజో॑ దధాతి॒ యద్దశ॑కపాలో
 వి॒రాజై॒వాస్మి॑న్న॒న్నాద్యం॑ దధాతి॒ యదేకా॑దశకపాలస్త్రి॒ష్టుభై॒వాస్మి॑న్నింద్రి॒యం
 ద॑ధాతి॒ యద్ద్వాద॑శకపాలో॒ జగ॑త్యై॒వాస్మి॑న్ ప॒శూన్ ద॑ధాతి॒ యస్మిం॑జా॒త
 ఏ॒తామిష్టిం॑ ని॒ర్వప॑తి పూ॒త

26 ఏ॒వ తే॑జ॒స్వ్య॑న్నా॒ద ఇం॑ద్రియా॒వీ ప॑శు॒మాన్భ॑వ॒త్యవ॒ వా ఏ॒ష
 సు॑వ॒ర్గాల్లో॒కాచ్ఛి॑ద్యతే॒ యో ద॑ర్శపూర్ణమాసయా॒జీ సన్న॑మావా॒స్యాం᳚ వా పౌర్ణమా॒సీం
 వా॑తిపా॒దయ॑తి సువ॒ర్గాయ॒ హి లో॒కాయ॑ దర్శపూర్ణమా॒సావి॒జ్యేతే॑ వైశ్వాన॒రం
 ద్వాద॑శకపాలం॒ నిర్వ॑పేదమావా॒స్యాం᳚ వా పౌర్ణమా॒సీం వా॑తి॒పాద్య॑ సంవథ్స॒రో
 వా అ॒గ్నిర్వై᳚శ్వాన॒రః సం॑వథ్స॒రమే॒వ ప్రీ॑ణా॒త్యథో॑ సంవథ్స॒రమే॒వాస్మా॒
 ఉప॑ దధాతి సువ॒ర్గస్య॑ లో॒కస్య॒ సమ॑ష్ట్యా॒

27 అథో॑ దే॒వతా॑ ఏ॒వాన్వా॒రభ్య॑ సువ॒ర్గం లో॒కమే॑తి వీర॒హా వా
 ఏ॒ష దే॒వానాం॒ యో᳚ఽగ్నిము॑ద్వా॒సయ॑తే॒ న వా ఏ॒తస్య॑ బ్రాహ్మ॒ణా
 ఋ॑తా॒యవః॑ పు॒రాన్న॑మక్షన్నాగ్నే॒యమ॒ష్టాక॑పాలం॒ నిర్వ॑పేద్వైశ్వాన॒రం
 ద్వాద॑శకపాలమ॒గ్నిము॑ద్వాసయి॒ష్యన్, యద॒ష్టాక॑పాలో॒ భవ॑త్య॒ష్టాక్ష॑రా
 గాయ॒త్రీ గా॑య॒త్రో᳚ఽగ్నిర్యావా॑నే॒వాగ్నిస్తస్మా॑ ఆతి॒థ్యం క॑రో॒త్యథో॒ యథా॒
 జనం॑ య॒తే॑ఽవ॒సం క॒రోతి॑ తా॒దృ

28 గే॒వ తద్ద్వాద॑శకపాలో వైశ్వాన॒రో భ॑వతి॒ ద్వాద॑శ॒ మాసాః᳚ సంవథ్స॒రః
 సం॑వథ్స॒రః ఖలు॒ వా అ॒గ్నేఱ్యోనిః॒ స్వామే॒వైనం॒ యోనిం॑ గమయత్యా॒ద్య॑మ॒స్యాన్నం॑
 భవతి వైశ్వాన॒రం ద్వాద॑శకపాలం॒ నిర్వ॑పేన్మారు॒తꣳ స॒ప్తక॑పాలం॒ గ్రామ॑కామ
 ఆహవ॒నీయే॑ వైశ్వాన॒రమధి॑ శ్రయతి॒ గార్హ॑పత్యే మారు॒తం పా॑పవస్య॒సస్య॒
 విధృ॑త్యై॒ ద్వాద॑శకపాలో వైశ్వాన॒రో భ॑వతి॒ ద్వాద॑శ॒ మాసాః᳚ సంవథ్స॒రః
 సం॑వథ్స॒రేణై॒వాస్మై॑ సజా॒తాగ్శ్చ్యా॑వయతి మారు॒తో భ॑వతి

29 మ॒రుతో॒ వై దే॒వానాం॒ విశో॑ దేవవి॒శేనై॒వాస్మై॑ మనుష్యవి॒శమవ॑ రుంధే
 స॒ప్తక॑పాలో భవతి స॒ప్తగ॑ణా॒ వై మ॒రుతో॑ గణ॒శ ఏ॒వాస్మై॑ సజా॒తానవ॑
 రుంధేఽనూ॒చ్యమా॑న॒ ఆ సా॑దయతి॒ విశ॑మే॒వాస్మా॒ అను॑వర్త్మానం కరోతి .. 2. 2. 5..

 ప్ర॒జాకా॑మః సంవథ్స॒రః పు॒నాత్యే॒వైనం॑ పూ॒తస్సమ॑ష్ట్యై తా॒దృఙ్మా॑రు॒తో
 భ॑వ॒త్యేకా॒న్న త్రి॒ꣳ॒శచ్చ॑ .. 2. 2. 5..

30 ఆ॒ది॒త్యం చ॒రుం నిర్వ॑పేథ్సంగ్రా॒మము॑పప్రయా॒స్యన్ని॒యం వా అది॑తిర॒స్యామే॒వ
 పూర్వే॒ ప్రతి॑ తిష్ఠంతి వైశ్వాన॒రం ద్వాద॑శకపాలం॒ నిర్వ॑పేదా॒యత॑నం
 గ॒త్వా సం॑వథ్స॒రో వా అ॒గ్నిర్వై᳚శ్వాన॒రః సం॑వథ్స॒రః ఖలు॒ వై
 దే॒వానా॑మా॒యత॑నమే॒తస్మా॒ద్వా ఆ॒యత॑నాద్దే॒వా అసు॑రానజయ॒న్॒ యద్వై᳚శ్వాన॒రం
 ద్వాద॑శకపాలం ని॒ర్వప॑తి దే॒వానా॑మే॒వాయత॑నే యతతే॒ జయ॑తి॒ తꣳ
 సం॑గ్రా॒మమే॒తస్మి॒న్వా ఏ॒తౌ మృ॑జాతే॒

31 యో వి॑ద్విషా॒ణయో॒రన్న॒మత్తి॑ వైశ్వాన॒రం ద్వాద॑శకపాలం॒
 నిర్వ॑పేద్విద్విషా॒ణయో॒రన్నం॑ జ॒గ్ధ్వా సం॑వథ్స॒రో వా అ॒గ్నిర్వై᳚శ్వాన॒రః
 సం॑వథ్స॒రస్వ॑దితమే॒వాత్తి॒ నాస్మి॑న్మృజాతే సంవథ్స॒రాయ॒ వా ఏ॒తౌ సమ॑మాతే॒
 యౌ స॑మ॒మాతే॒ తయో॒ర్యః పూర్వో॑ఽభి॒ ద్రుహ్య॑తి॒ తం వరు॑ణో గృహ్ణాతి వైశ్వాన॒రం
 ద్వాద॑శకపాలం॒ నిర్వ॑పేథ్సమమా॒నయోః॒ పూర్వో॑ఽభి॒ద్రుహ్య॑ సంవథ్స॒రో వా
 అ॒గ్నిర్వై᳚శ్వాన॒రః సం॑వథ్స॒రమే॒వాప్త్వా ని॑ర్వరు॒ణం

32 ప॒రస్తా॑ద॒భి ద్రు॑హ్యతి॒ నైనం॒ వరు॑ణో గృహ్ణాత్యా॒వ్యం॑ వా ఏ॒ష ప్రతి॑
 గృహ్ణాతి॒ యోఽవిం॑ ప్రతిగృ॒హ్ణాతి॑ వైశ్వాన॒రం ద్వాద॑శకపాలం॒ నిర్వ॑పే॒దవిం॑
 ప్రతి॒గృహ్య॑ సంవథ్స॒రో వా అ॒గ్నిర్వై᳚శ్వాన॒రః సం॑వథ్స॒రస్వ॑దితామే॒వ
 ప్రతి॑గృహ్ణాతి॒ నావ్యం॑ ప్రతి॑ గృహ్ణాత్యా॒త్మనో॒ వా ఏ॒ష మాత్రా॑మాప్నోతి॒ య
 ఉ॑భ॒యాద॑త్ప్రతిగృ॒హ్ణాత్యశ్వం॑ వా॒ పురు॑షం వా వైశ్వాన॒రం ద్వాద॑శకపాలం॒
 నిర్వ॑పేదుభ॒యాద॑త్

33 ప్రతి॒గృహ్య॑ సంవథ్స॒రో వా అ॒గ్నిర్వై᳚శ్వాన॒రః సం॑వథ్స॒రస్వ॑దితమే॒వ
 ప్రతి॑ గృహ్ణాతి॒ నాత్మనో॒ మాత్రా॑మాప్నోతి వైశ్వాన॒రం ద్వాద॑శకపాలం॒
 నిర్వ॑పేథ్స॒నిమే॒ష్యంథ్సం॑వథ్స॒రో వా అ॒గ్నిర్వై᳚శ్వాన॒రో య॒దా ఖలు॒ వై
 సం॑వథ్స॒రం జ॒నతా॑యాం॒ చర॒త్యథ॒ స ధ॑నా॒ర్ఘో భ॑వతి॒ యద్వై᳚శ్వాన॒రం
 ద్వాద॑శకపాలం ని॒ర్వప॑తి సంవథ్స॒రసా॑తామే॒వ స॒నిమ॒భి ప్ర చ్య॑వతే॒
 దాన॑కామా అస్మై ప్ర॒జా భ॑వంతి॒ యో వై సం॑వథ్స॒రం

34 ప్ర॒యుజ్య॒ న వి॑ముం॒చత్య॑ప్రతిష్ఠా॒నో వై స భ॑వత్యే॒తమే॒వ వై᳚శ్వాన॒రం
 పున॑రా॒గత్య॒ నిర్వ॑పే॒ద్యమే॒వ ప్ర॑యుం॒క్తే తం భా॑గ॒ధేయే॑న॒ వి
 ముం॑చతి॒ ప్రతి॑ష్ఠిత్యై॒ యయా॒ రజ్జ్వో᳚త్త॒మాం గామా॒జేత్తాం భ్రాతృ॑వ్యాయ॒ ప్ర
 హి॑ణుయా॒న్నిఋర్॑తిమే॒వాస్మై॒ ప్ర హి॑ణోతి .. 2. 2. 6.. మృ॒జా॒తే॒ ని॒ర్వ॒రు॒ణం
 వ॑పేదుభ॒యాద॒ద్యో వై సం॑వథ్స॒రగ్ం షట్త్రిꣳ॑శచ్చ .. 2. 2. 6..

35 ఐం॒ద్రం చ॒రుం నిర్వ॑పేత్ప॒శుకా॑మ ఐం॒ద్రా వై ప॒శవ॒ ఇంద్ర॑మే॒వ స్వేన॑
 భాగ॒ధేయే॒నోప॑ ధావతి॒ స ఏ॒వాస్మై॑ ప॒శూన్ ప్ర య॑చ్ఛతి పశు॒మానే॒వ భ॑వతి
 చ॒రుర్భ॑వతి॒ స్వాదే॒వాస్మై॒ యోనేః᳚ ప॒శూన్ ప్ర జ॑నయ॒తీంద్రా॑యేంద్రి॒యావ॑తే
 పురో॒డాశ॒మేకా॑దశకపాలం॒ నిర్వ॑పేత్ప॒శుకా॑మ ఇంద్రి॒యం వై ప॒శవ॒
 ఇంద్ర॑మే॒వేంద్రి॒యావం॑త॒గ్గ్॒ స్వేన॑ భాగ॒ధేయే॒నోప॑ ధావతి॒ స

36 ఏ॒వాస్మా॑ ఇంద్రి॒యం ప॒శూన్ప్ర య॑చ్ఛతి పశు॒మానే॒వ భ॑వ॒తీంద్రా॑య
 ఘ॒ర్మవ॑తే పురో॒డాశ॒మేకా॑దశకపాలం॒ నిర్వ॑పేద్బ్రహ్మవర్చ॒సకా॑మో
 బ్రహ్మవర్చ॒సం వై ఘ॒ర్మ ఇంద్ర॑మే॒వ ఘ॒ర్మవం॑త॒గ్గ్॒ స్వేన॑
 భాగ॒ధేయే॒నోప॑ ధావతి॒ స ఏ॒వాస్మి॑న్బ్రహ్మవర్చ॒సం ద॑ధాతి బ్రహ్మవర్చ॒స్యే॑వ
 భ॑వ॒తీంద్రా॑యా॒ర్కవ॑తే పురో॒డాశ॒మేకా॑దశకపాలం॒ నిర్వ॑పే॒దన్న॑కామో॒ఽర్కో
 వై దే॒వానా॒మన్న॒మింద్ర॑మే॒వార్కవం॑త॒గ్గ్॒ స్వేన॑ భాగ॒ధేయే॒నో

37 ప॑ ధావతి॒ స ఏ॒వాస్మా॒ అన్నం॒ ప్ర య॑చ్ఛత్యన్నా॒ద ఏ॒వ భ॑వ॒తీంద్రా॑య
 ఘ॒ర్మవ॑తే పురో॒డాశ॒మేకా॑దశకపాలం॒ నిర్వ॑పే॒దింద్రా॑యేంద్రి॒యావ॑త॒
 ఇంద్రా॑యా॒ర్కవ॑తే॒ భూతి॑కామో॒ యదింద్రా॑య ఘ॒ర్మవ॑తే ని॒ర్వప॑తి॒ శిర॑
 ఏ॒వాస్య॒ తేన॑ కరోతి॒ యదింద్రా॑యేంద్రి॒యావ॑త ఆ॒త్మాన॑మే॒వాస్య॒ తేన॑ కరోతి॒
 యదింద్రా॑యా॒ర్కవ॑తే భూ॒త ఏ॒వాన్నాద్యే॒ ప్రతి॑ తిష్ఠతి॒ భవ॑త్యే॒వేంద్రా॑యా

38 ఽꣳహో॒ముచే॑ పురో॒డాశ॒మేకా॑దశకపాలం॒ నిర్వ॑పే॒ద్యః పా॒ప్మనా॑ గృహీ॒తః
 స్యాత్పా॒ప్మా వా అꣳహ॒ ఇంద్ర॑మే॒వాꣳహో॒ముచ॒గ్గ్॒ స్వేన॑ భాగ॒ధేయే॒నోప॑
 ధావతి॒ స ఏ॒వైనం॑ పా॒ప్మనోఽగ్ంహ॑సో ముంచ॒తీంద్రా॑య వైమృ॒ధాయ॑
 పురో॒డాశ॒మేకా॑దశకపాలం॒ నిర్వ॑పే॒ద్యం మృధో॒ఽభి ప్ర॒వేపే॑రన్రా॒ష్ట్రాణి॑
 వా॒భి స॑మి॒యురింద్ర॑మే॒వ వై॑మృ॒ధ2ꣳ స్వేన॑ భాగ॒ధేయే॒నోప॑ ధావతి॒
 స ఏ॒వాస్మా॒న్మృధో

39 ఽప॑ హం॒తీంద్రా॑య త్రా॒త్రే పు॑రో॒డాశ॒మేకా॑దశకపాలం॒ నిర్వ॑పేద్బ॒ద్ధో
 వా॒ పరి॑యత్తో॒ వేంద్ర॑మే॒వ త్రా॒తార॒గ్గ్॒ స్వేన॑ భాగ॒ధేయే॒నోప॑ ధావతి॒
 స ఏ॒వైనం॑ త్రాయత॒ ఇంద్రా॑యార్కాశ్వమే॒ధవ॑తే పురో॒డాశ॒మేకా॑దశకపాలం॒
 నిర్వ॑పే॒ద్యం మ॑హాయ॒జ్ఞో నోప॒నమే॑దే॒తే వై మ॑హాయ॒జ్ఞస్యాంత్యే॑ త॒నూ
 యద॑ర్కాశ్వమే॒ధావింద్ర॑మే॒వార్కా᳚శ్వమే॒ధవం॑త॒గ్గ్॒ స్వేన॑ భాగ॒ధేయే॒నోప॑
 ధావతి॒ స ఏ॒వాస్మా॑ అంత॒తో మ॑హాయ॒జ్ఞం చ్యా॑వయ॒త్యుపై॑నం మహాయ॒జ్ఞో న॑మతి ..

 2. 2. 7.. ఇం॒ద్రి॒యావం॑త॒గ్గ్॒ స్వేన॑ భాగ॒ధేయే॒నోప॑ ధావతి॒ సో᳚ర్కవం॑త॒గ్గ్॒
 స్వేన॑ భాగ॒ధేయే॑నై॒వేంద్రా॑యాస్మా॒న్మృధో᳚స్మై స॒ప్త చ॑ .. 2. 2. 7..

40 ఇంద్రా॒యాన్వృ॑జవే పురో॒డాశ॒మేకా॑దశకపాలం॒ నిర్వ॑పే॒ద్గ్రామ॑కామ॒
 ఇంద్ర॑మే॒వాన్వృ॑జు॒గ్గ్॒ స్వేన॑ భాగ॒ధేయే॒నోప॑ ధావతి॒ స ఏ॒వాస్మై॑
 సజా॒తానను॑కాన్కరోతి గ్రా॒మ్యే॑వ భ॑వతీంద్రా॒ణ్యై చ॒రుం నిర్వ॑పే॒ద్యస్య॒
 సేనాసꣳ॑శితేవ॒ స్యాదిం॑ద్రా॒ణీ వై సేనా॑యై దే॒వతేం᳚ద్రా॒ణీమే॒వ స్వేన॑
 భాగ॒ధేయే॒నోప॑ ధావతి॒ సైవాస్య॒ సేనా॒ꣳ॒ స2ꣳశ్య॑తి॒ బల్బ॑జా॒నపీ॒

41 ధ్మే సం న॑హ్యే॒ద్గౌర్యత్రాధి॑ష్కన్నా॒ న్యమే॑హ॒త్తతో॒ బల్బ॑జా॒
 ఉద॑తిష్ఠ॒న్గవా॑మే॒వైనం॑ న్యా॒యమ॑పి॒నీయ॒ గా వే॑దయ॒తీంద్రా॑య మన్యు॒మతే॒
 మన॑స్వతే పురో॒డాశ॒మేకా॑దశకపాలం॒ నిర్వ॑పేథ్సంగ్రా॒మే సంయ॑త్త ఇంద్రి॒యేణ॒
 వై మ॒న్యునా॒ మన॑సా సంగ్రా॒మం జ॑య॒తీంద్ర॑మే॒వ మ॑న్యు॒మంతం॒ మన॑స్వంత॒గ్గ్॒
 స్వేన॑ భాగ॒ధేయే॒నోప॑ ధావతి॒ స ఏ॒వాస్మి॑న్నింద్రి॒యం మ॒న్యుం మనో॑ దధాతి॒
 జయ॑తి॒ తꣳ

42 సం॑గ్రా॒మమే॒తామే॒వ నిర్వ॑పే॒ద్యో హ॒తమ॑నాః స్వ॒యం పా॑ప ఇవ॒
 స్యాదే॒తాని॒ హి వా ఏ॒తస్మా॒దప॑క్రాంతా॒న్యథై॒ష హ॒తమ॑నాః స్వ॒యం పా॑ప॒
 ఇంద్ర॑మే॒వ మ॑న్యు॒మంతం॒ మన॑స్వంత॒గ్గ్॒ స్వేన॑ భాగ॒ధేయే॒నోప॑ ధావతి॒
 స ఏ॒వాస్మి॑న్నింద్రి॒యం మ॒న్యుం మనో॑ దధాతి॒ న హ॒తమ॑నాః స్వ॒యం పా॑పో
 భవ॒తీంద్రా॑య దా॒త్రే పు॑రో॒డాశ॒మేకా॑దశకపాలం॒ నిర్వ॑పే॒ద్యః కా॒మయే॑త॒
 దాన॑కామా మే ప్ర॒జాః స్యు॒

43 రితీంద్ర॑మే॒వ దా॒తార॒గ్గ్॒ స్వేన॑ భాగ॒ధేయే॒నోప॑ ధావతి॒ స ఏ॒వాస్మై॒
 దాన॑కామాః ప్ర॒జాః క॑రోతి॒ దాన॑కామా అస్మై ప్ర॒జా భ॑వం॒తీంద్రా॑య
 ప్రదా॒త్రే పు॑రో॒డాశ॒మేకా॑దశకపాలం॒ నిర్వ॑పే॒ద్యస్మై॒ ప్రత్త॑మివ॒ సన్న
 ప్ర॑దీ॒యేతేంద్ర॑మే॒వ ప్ర॑దా॒తార॒గ్గ్॒ స్వేన॑ భాగ॒ధేయే॒నోప॑ ధావతి॒
 స ఏ॒వాస్మై॒ ప్ర దా॑పయ॒తీంద్రా॑య సు॒త్రామ్ణే॑ పురో॒డాశ॒మేకా॑దశకపాలం॒
 నిర్వ॑పే॒దప॑రుద్ధో వా

44 ఽపరు॒ధ్యమా॑నో॒ వేంద్ర॑మే॒వ సు॒త్రామా॑ణ॒గ్గ్॒ స్వేన॑ భాగ॒ధేయే॒నోప॑ ధావతి॒
 స ఏ॒వైనం॑ త్రాయతేఽనపరు॒ధ్యో భ॑వ॒తీంద్రో॒ వై స॒దృంగే॒వతా॑భిరాసీ॒థ్స
 న వ్యా॒వృత॑మగచ్ఛ॒థ్స ప్ర॒జాప॑తి॒ముపా॑ధావ॒త్తస్మా॑
 ఏ॒తమైం॒ద్రమేకా॑దశకపాలం॒ నిర॑వప॒త్తేనై॒వాస్మి॑న్నింద్రి॒యమ॑దధా॒చ్ఛక్వ॑రీ
 యాజ్యానువా॒క్యే॑ అకరో॒ద్వజ్రో॒ వై శక్వ॑రీ॒ స ఏ॑నం॒ వజ్రో॒ భూత్యా॑ ఐంధ॒

45 సో॑ఽభవ॒థ్సో॑ఽబిభేద్భూ॒తః ప్ర మా॑ ధక్ష్య॒తీతి॒ స ప్ర॒జాప॑తిం॒
 పున॒రుపా॑ధావ॒థ్స ప్ర॒జాప॑తిః॒ శక్వ॑ర్యా॒ అధి॑ రే॒వతీం॒ నిర॑మిమీత॒
 శాంత్యా॒ అప్ర॑దాహాయ॒ యోఽలగ్గ్॑ శ్రి॒యై సంథ్స॒దృంఖ్స॑మా॒నైః స్యాత్తస్మా॑
 ఏ॒తమైం॒ద్రమేకా॑దశకపాలం॒ నిర్వ॑పే॒దింద్ర॑మే॒వ స్వేన॑ భాగ॒ధేయే॒నోప॑
 ధావతి॒ స ఏ॒వాస్మి॑న్నింద్రి॒యం ద॑ధాతి రే॒వతీ॑ పురోఽనువా॒క్యా॑ భవతి॒ శాంత్యా॒
 అప్ర॑దాహాయ॒ శక్వ॑రీ యా॒జ్యా॑ వజ్రో॒ వై శక్వ॑రీ॒ స ఏ॑నం॒ వజ్రో॒ భూత్యా॑ ఇంధే॒
 భవ॑త్యే॒వ .. 2. 2. 8.. అపి॒ తగ్గ్ స్యు॑ర్వైంధ భవతి॒ చతు॑ర్దశ చ .. 2. 2. 8..

46 ఆ॒గ్నా॒వై॒ష్ణ॒వమేకా॑దశకపాలం॒ నిర్వ॑పేదభి॒ చరం॒థ్సర॑స్వ॒త్యాజ్య॑భాగా॒
 స్యాద్బా॑ర్హస్ప॒త్యశ్చ॒రుర్యదా᳚గ్నావైష్ణ॒వ ఏకా॑దశకపాలో॒ భవ॑త్య॒గ్నిః
 సర్వా॑ దే॒వతా॒ విష్ణు॑ర్య॒జ్ఞో దే॒వతా॑భిశ్చై॒వైనం॑ య॒జ్ఞేన॑
 చా॒భి చ॑రతి॒ సర॑స్వ॒త్యాజ్య॑భాగా భవతి॒ వాగ్వై సర॑స్వతీ
 వా॒చైవైన॑మ॒భి చ॑రతి బార్హస్ప॒త్యశ్చ॒రుర్భ॑వతి॒ బ్రహ్మ॒ వై దే॒వానాం॒
 బృహ॒స్పతి॒ర్బ్రహ్మ॑ణై॒వైన॑మ॒భి చ॑రతి॒

47 ప్రతి॒ వై ప॒రస్తా॑దభి॒చరం॑తమ॒భి చ॑రంతి॒ ద్వే ద్వే॑ పురోఽనువా॒క్యే॑
 కుర్యా॒దతి॒ ప్రయు॑క్త్యా ఏ॒తయై॒వ య॑జేతాభిచ॒ర్యమా॑ణో దే॒వతా॑భిరే॒వ
 దే॒వతాః᳚ ప్రతి॒చర॑తి య॒జ్ఞేన॑ య॒జ్ఞం వా॒చా వాచం॒ బ్రహ్మ॑ణా॒
 బ్రహ్మ॒ స దే॒వతా᳚శ్చై॒వ య॒జ్ఞం చ॑ మధ్య॒తో వ్యవ॑సర్పతి॒ తస్య॒
 న కుత॑శ్చ॒నోపా᳚వ్యా॒ధో భ॑వతి॒ నైన॑మభి॒చరం᳚థ్ స్తృణుత
 ఆగ్నావైష్ణ॒వమేకా॑దశకపాలం॒ నిర్వ॑పే॒ద్యం య॒జ్ఞో నో

48 ప॒నమే॑ద॒గ్నిః సర్వా॑ దే॒వతా॒ విష్ణు॑ర్య॒జ్ఞో᳚ఽగ్నిం చై॒వ విష్ణుం॑ చ॒
 స్వేన॑ భాగ॒ధేయే॒నోప॑ ధావతి॒ తావే॒వాస్మై॑ య॒జ్ఞం ప్ర య॑చ్ఛత॒ ఉపై॑నం
 య॒జ్ఞో న॑మత్యాగ్నావైష్ణ॒వం ఘృ॒తే చ॒రుం నిర్వ॑పే॒చ్చక్షు॑ష్కామో॒ఽగ్నేర్వై
 చక్షు॑షా మను॒ష్యా॑ వి ప॑శ్యంతి య॒జ్ఞస్య॑ దే॒వా అ॒గ్నిం చై॒వ విష్ణుం॑ చ॒
 స్వేన॑ భాగ॒ధేయే॒నోప॑ ధావతి॒ తావే॒వా

49 ఽస్మిం॒చక్షు॑ర్ధత్త॒శ్చక్షు॑ష్మానే॒వ భ॑వతి ధే॒న్వై వా ఏ॒తద్రేతో॒
 యదాజ్య॑మన॒డుహ॑స్తండు॒లా మి॑థు॒నాదే॒వాస్మై॒ చక్షుః॒ ప్ర జ॑నయతి
 ఘృ॒తే భ॑వతి॒ తేజో॒ వై ఘృ॒తం తేజ॒శ్చక్షు॒స్తేజ॑సై॒వాస్మై॒
 తేజ॒శ్చక్షు॒రవ॑ రుంధ ఇంద్రి॒యం వై వీ॒ర్యం॑ వృంక్తే॒ భ్రాతృ॑వ్యో॒
 యజ॑మా॒నోఽయ॑జమానస్యాధ్వ॒రక॑ల్పాం॒ ప్రతి॒ నిర్వ॑పే॒ద్భ్రాతృ॑వ్యే॒ యజ॑మానే॒
 నాస్యేం᳚ద్రి॒యం

50 వీ॒ర్యం॑ వృంక్తే పు॒రా వా॒చః ప్రవ॑దితో॒ర్నిర్వ॑పే॒ద్యావ॑త్యే॒వ
 వాక్తామప్రో॑దితాం॒ భ్రాతృ॑వ్యస్య వృంక్తే॒ తామ॑స్య॒ వాచం॑
 ప్ర॒వదం॑తీమ॒న్యా వాచోఽను॒ ప్ర వ॑దంతి॒ తా ఇం॑ద్రి॒యం వీ॒ర్యం॑ యజ॑మానే
 దధత్యాగ్నావైష్ణ॒వమ॒ష్టాక॑పాలం॒ నిర్వ॑పేత్ప్రాతఃసవ॒నస్యా॑కా॒లే
 సర॑స్వ॒త్యాజ్య॑భాగా॒ స్యాద్బా॑ర్హస్ప॒త్యశ్చ॒రుర్యద॒ష్టాక॑పాలో॒
 భవ॑త్య॒ష్టాక్ష॑రా గాయ॒త్రీ గా॑య॒త్రం ప్రా॑తః సవ॒నం ప్రా॑తః సవ॒నమే॒వ
 తేనా᳚ప్నో

51 త్యాగ్నావైష్ణ॒వమేకా॑దశకపాలం॒ నిర్వ॑పే॒న్మాధ్యం॑దినస్య॒ సవ॑నస్యాకా॒లే
 సర॑స్వ॒త్యాజ్య॑భాగా॒ స్యాద్బా॑ర్హస్ప॒త్యశ్చ॒రుర్యదేకా॑దశకపాలో॒
 భవ॒త్యేకా॑దశాక్షరా త్రి॒ష్టుప్త్రైష్టు॑భం॒ మాధ్యం॑దిన॒ꣳ॒
 సవ॑నం॒ మాధ్యం॑దినమే॒వ సవ॑నం॒ తేనా᳚ప్నోత్యాగ్నావైష్ణ॒వం
 ద్వాద॑శకపాలం॒ నిర్వ॑పేత్తృతీయసవ॒నస్యా॑కా॒లే సర॑స్వ॒త్యాజ్య॑భాగా॒
 స్యాద్బా॑ర్హస్ప॒త్యశ్చ॒రుర్యద్ద్వాద॑శకపాలో॒ భవ॑తి॒ ద్వాద॑శాక్షరా॒ జగ॑తీ॒
 జాగ॑తం తృతీయసవ॒నం తృ॑తీయసవ॒నమే॒వ తేనా᳚ప్నోతి దే॒వతా॑భిరే॒వ దే॒వతాః᳚

52 ప్రతి॒చర॑తి య॒జ్ఞేన॑ య॒జ్ఞం వా॒చా వాచం॒ బ్రహ్మ॑ణా॒ బ్రహ్మ॑
 క॒పాలై॑రే॒వ ఛందాగ్॑స్యా॒ప్నోతి॑ పురో॒డాశైః॒ సవ॑నాని మైత్రావరు॒ణమేక॑కపాలం॒
 నిర్వ॑పేద్వ॒శాయై॑ కా॒లే యైవాసౌ భ్రాతృ॑వ్యస్య వ॒శానూ॑బం॒ధ్యా॑సో
 ఏ॒వైషైతస్యైక॑కపాలో భవతి॒ న హి క॒పాలైః᳚ ప॒శుమర్హ॒త్యాప్తుం᳚ .. 2. 2. 9..

 బ్రహ్మ॑ణే॒వైన॑మ॒భి చ॑రతి య॒జ్ఞో న తావే॒వాఽస్యేం᳚ద్రి॒యమా᳚ప్నోతి దే॒వతాః᳚
 స॒ప్తత్రిꣳ॑శచ్చ .. 2. 2. 9..

53 అ॒సావా॑ది॒త్యో న వ్య॑రోచత॒ తస్మై॑ దే॒వాః ప్రాయ॑శ్చిత్తిమైచ్ఛం॒తస్మా॑
 ఏ॒తꣳ సో॑మారౌ॒ద్రం చ॒రుం నిర॑వపం॒తేనై॒వాస్మి॒న్రుచ॑మదధు॒ఱ్యో
 బ్ర॑హ్మవర్చ॒సకా॑మః॒ స్యాత్తస్మా॑ ఏ॒తꣳ సో॑మారౌ॒ద్రం చ॒రుం నిర్వ॑పే॒థ్సోమం॑
 చై॒వ రు॒ద్రం చ॒ స్వేన॑ భాగ॒ధేయే॒నోప॑ ధావతి॒ తావే॒వాస్మి॑న్బ్రహ్మవర్చ॒సం
 ధ॑త్తో బ్రహ్మవర్చ॒స్యే॑వ భ॑వతి తిష్యాపూర్ణమా॒సే నిర్వ॑పేద్రు॒ద్రో

54 వై తి॒ష్యః॑ సోమః॑ పూ॒ర్ణమా॑సః సా॒క్షాదే॒వ బ్ర॑హ్మవర్చ॒సమవ॑ రుంధే॒
 పరి॑శ్రితే యాజయతి బ్రహ్మవర్చ॒సస్య॒ పరి॑గృహీత్యై శ్వే॒తాయై᳚ శ్వే॒తవ॑థ్సాయై
 దు॒గ్ధం మ॑థి॒తమాజ్యం॑ భవ॒త్యాజ్యం॒ ప్రోక్ష॑ణ॒మాజ్యే॑న మార్జయంతే॒ యావ॑దే॒వ
 బ్ర॑హ్మవర్చ॒సం తథ్సర్వం॑ కరో॒త్యతి॑ బ్రహ్మవర్చ॒సం క్రి॑యత॒ ఇత్యా॑హురీశ్వ॒రో
 దు॒శ్చర్మా॒ భవి॑తో॒రితి॑ మాన॒వీ ఋచౌ॑ ధా॒య్యే॑ కుర్యా॒ద్యద్వై కిం చ॒
 మను॒రవ॑ద॒త్తద్భే॑ష॒జం

55 భే॑ష॒జమే॒వాస్మై॑ కరోతి॒ యది॑ బిభీ॒యాద్దు॒శ్చర్మా॑ భవిష్యా॒మీతి॑
 సోమాపౌ॒ష్ణం చ॒రుం నిర్వ॑పేథ్సౌ॒మ్యో వై దే॒వత॑యా॒ పురు॑షః పౌ॒ష్ణాః ప॒శవః॒
 స్వయై॒వాస్మై॑ దే॒వత॑యా ప॒శుభి॒స్త్వచం॑ కరోతి॒ న దు॒శ్చర్మా॑ భవతి
 సోమారౌ॒ద్రం చ॒రుం నిర్వ॑పేత్ప్ర॒జాకా॑మః॒ సోమో॒ వై రే॑తో॒ధా అ॒గ్నిః ప్ర॒జానాం᳚
 ప్రజనయి॒తా సోమ॑ ఏ॒వాస్మై॒ రేతో॒ దధా᳚త్య॒గ్నిః ప్ర॒జాం ప్ర జ॑నయతి విం॒దతే᳚

56 ప్ర॒జాꣳ సో॑మారౌ॒ద్రం చ॒రుం నిర్వ॑పేదభి॒చరం᳚థ్సౌ॒మ్యో వై దే॒వత॑యా॒
 పురు॑ష ఏ॒ష రు॒ద్రో యద॒గ్నిః స్వాయా॑ ఏ॒వైనం॑ దే॒వతా॑యై ని॒ష్క్రీయ॑రు॒ద్రాయాపి॑
 దధాతి తా॒జగార్తి॒మార్చ్ఛ॑తి సోమారౌ॒ద్రం చ॒రుం నిర్వ॑పే॒జ్జ్యోగా॑మయావీ॒ సోమం॒ వా
 ఏ॒తస్య॒ రసో॑ గచ్ఛత్య॒గ్నిꣳ శరీ॑రం॒ యస్య॒ జ్యోగా॒మయ॑తి॒ సోమా॑దే॒వాస్య॒
 రసం॑ నిష్క్రీ॒ణాత్య॒గ్నేః శరీ॑రము॒త యదీ॒

57 తాసు॒ర్భవ॑తి॒ జీవ॑త్యే॒వ సో॑మారు॒ద్రయో॒ర్వా ఏ॒తం గ్ర॑సి॒తꣳ హోతా॒
 నిష్ఖి॑దతి॒ స ఈ᳚శ్వ॒ర ఆర్తి॒మార్తో॑రన॒డ్వాన్, హోత్రా॒ దేయో॒ వహ్ని॒ర్వా అ॑న॒డ్వాన్,
 వహ్ని॒ర్హోతా॒ వహ్ని॑నై॒వ వహ్ని॑మా॒త్మానగ్గ్॑ స్పృణోతి సోమారౌ॒ద్రం చ॒రుం
 నిర్వ॑పే॒ద్యః కా॒మయే॑త॒ స్వే᳚ఽస్మా ఆ॒యత॑నే॒ భ్రాతృ॑వ్యం జనయేయ॒మితి॒
 వేదిం॑ పరి॒గృహ్యా॒ర్ధము॑ద్ధ॒న్యాద॒ర్ధం నార్ధం బ॒ర్హిషః॑ స్తృణీ॒యాద॒ర్ధం
 నార్ధమి॒ధ్మస్యా᳚భ్యాద॒ధ్యాద॒ర్ధం న స్వ ఏ॒వాస్మా॑ ఆ॒యత॑నే॒ భ్రాతృ॑వ్యం జనయతి
 .. 2. 2. 10.. రు॒ద్రో భే॑ష॒జం విం॒దతే॒ యది॒ స్తృణీ॒యాద॒ర్ధం ద్వాద॑శ చ ..

 2. 2. 10..

58 ఐం॒ద్రమేకా॑దశకపాలం॒ నిర్వ॑పేన్మారు॒తꣳ స॒ప్తక॑పాలం॒ గ్రామ॑కామ॒
 ఇంద్రం॑ చై॒వ మ॒రుత॑శ్చ॒ స్వేన॑ భాగ॒ధేయే॒నోప॑ ధావతి॒ త ఏ॒వాస్మై॑
 సజా॒తాన్ ప్ర య॑చ్ఛంతి గ్రా॒మ్యే॑వ భ॑వత్యాహవ॒నీయ॑ ఐం॒ద్రమధి॑ శ్రయతి॒
 గార్హ॑పత్యే మారు॒తం పా॑పవస్య॒సస్య॒ విధృ॑త్యై స॒ప్తక॑పాలో మారు॒తో భ॑వతి
 స॒ప్తగ॑ణా॒ వై మ॒రుతో॑ గణ॒శ ఏ॒వాస్మై॑ సజా॒తానవ॑ రుంధేఽనూ॒చ్యమా॑న॒
 ఆ సా॑దయతి॒ విశ॑మే॒వా

59 ఽస్మా॒ అను॑వర్త్మానం కరోత్యే॒తామే॒వ నిర్వ॑పే॒ద్యః కా॒మయే॑త క్ష॒త్రాయ॑
 చ వి॒శే చ॑ స॒మదం॑ దధ్యా॒మిత్యైం॒ద్రస్యా॑వ॒ద్యన్ బ్రూ॑యా॒దింద్రా॒యాను॑
 బ్రూ॒హీత్యా॒శ్రావ్య॑ బ్రూయాన్మ॒రుతో॑ య॒జేతి॑ మారు॒తస్యా॑వ॒ద్యన్ బ్రూ॑యాన్మ॒రుద్భ్యోఽను॑
 బ్రూ॒హీత్యా॒శ్రావ్య॑ బ్రూయా॒దింద్రం॑ య॒జేతి॒ స్వ ఏ॒వైభ్యో॑ భాగ॒ధేయే॑ స॒మదం॑
 దధాతి వితృꣳహా॒ణాస్తి॑ష్ఠంత్యే॒తామే॒వ

60 నిర్వ॑పే॒ద్యః కా॒మయే॑త॒ కల్పే॑ర॒న్నితి॑ యథాదేవ॒తమ॑వ॒దాయ॑
 యథాదేవ॒తం య॑జేద్భాగ॒ధేయే॑నై॒వైనాన్॑, యథాయ॒థం క॑ల్పయతి॒ కల్పం॑త
 ఏ॒వైంద్రమేకా॑దశకపాలం॒ నిర్వ॑పేద్వైశ్వదే॒వం ద్వాద॑శకపాలం॒ గ్రామ॑కామ॒
 ఇంద్రం॑ చై॒వ విశ్వాగ్॑శ్చ దే॒వాంథ్స్వేన॑ భాగ॒ధేయే॒నోప॑ ధావతి॒ త
 ఏ॒వాస్మై॑ సజా॒తాన్ ప్ర య॑చ్ఛంతి గ్రా॒మ్యే॑వ భ॑వత్యైం॒ద్రస్యా॑వ॒దాయ॑
 వైశ్వదే॒వస్యావ॑ద్యే॒దథైం॒ద్రస్యో॒

61 పరి॑ష్టాదింద్రి॒యేణై॒వాస్మా॑ ఉభ॒యతః॑ సజా॒తాన్పరి॑ గృహ్ణాత్యుపాధా॒య్య॑పూర్వయం॒
 వాసో॒ దక్షి॑ణా సజా॒తానా॒ముప॑హిత్యై॒ పృశ్ని॑యై దు॒గ్ధే ప్రైయం॑గవం చ॒రుం
 నిర్వ॑పేన్మ॒రుద్భ్యో॒ గ్రామ॑కామః॒ పృశ్ని॑యై॒ వై పయ॑సో మ॒రుతో॑ జా॒తాః
 పృశ్ని॑యై ప్రి॒యంగ॑వో మారు॒తాః ఖలు॒ వై దే॒వత॑యా సజా॒తా మ॒రుత॑ ఏ॒వ
 స్వేన॑ భాగ॒ధేయే॒నోప॑ ధావతి॒ త ఏ॒వాస్మై॑ సజా॒తాన్ ప్ర య॑చ్ఛంతి గ్రా॒మ్యే॑వ
 భ॑వతి ప్రి॒యవ॑తీ యాజ్యానువా॒క్యే॑

62 భవతః ప్రి॒యమే॒వైనꣳ॑ సమా॒నానాం᳚ కరోతి ద్వి॒పదా॑ పురోఽనువా॒క్యా॑ భవతి
 ద్వి॒పద॑ ఏ॒వావ॑ రుంధే॒ చతు॑ష్పదా యా॒జ్యా॑ చతు॑ష్పద ఏ॒వ ప॒శూనవ॑
 రుంధే దేవాసు॒రాః సంయ॑త్తా ఆస॒న్ తే దే॒వా మి॒థో విప్రి॑యా ఆసం॒తే᳚1ఽ॒న్యో᳚ఽన్యస్మై॒
 జ్యైష్ఠ్యా॒యాతి॑ష్ఠమానాశ్చతు॒ర్ధా వ్య॑క్రామన్న॒గ్నిర్వసు॑భిః॒ సోమో॑ రు॒ద్రైరింద్రో॑
 మ॒రుద్భి॒ర్వరు॑ణ ఆది॒త్యైః స ఇంద్రః॑ ప్ర॒జాప॑తి॒ముపా॑ధావ॒త్త

63 మే॒తయా॑ సం॒జ్ఞాన్యా॑యాజయద॒గ్నయే॒ వసు॑మతే పురో॒డాశ॑మ॒ష్టాక॑పాలం॒
 నిర॑వప॒థ్సోమా॑య రు॒ద్రవ॑తే చ॒రుమింద్రా॑య మ॒రుత్వ॑తే
 పురో॒డాశ॒మేకా॑దశకపాలం॒ వరు॑ణాయాది॒త్యవ॑తే చ॒రుం తతో॒ వా ఇంద్రం॑ దే॒వా
 జ్యైష్ఠ్యా॑యా॒భి సమ॑జానత॒ యః స॑మా॒నైర్మి॒థో విప్రి॑యః॒ స్యాత్తమే॒తయా॑
 సం॒జ్ఞాన్యా॑ యాజయేద॒గ్నయే॒ వసు॑మతే పురో॒డాశ॑మ॒ష్టాక॑పాలం॒ నిర్వ॑పే॒థ్సోమా॑య
 రు॒ద్రవ॑తే చ॒రుమింద్రా॑య మ॒రుత్వ॑తే పురో॒డాశ॒మేకా॑దశకపాలం॒
 వరు॑ణాయాది॒త్యవ॑తే చ॒రుమింద్ర॑మే॒వైనం॑ భూ॒తం జ్యైష్ఠ్యా॑య సమా॒నా
 అ॒భి సం జా॑నతే॒ వసి॑ష్ఠః సమా॒నానాం᳚ భవతి .. 2. 2. 11.. విశ॑మే॒వ
 తి॑ష్ఠంత్యే॒తామే॒వాథైం॒ద్రస్య॑ యాజ్యానువా॒క్యే॑ తం వరు॑ణాయ॒ చతు॑ర్దశ చ ..

 2. 2. 11..

64 హి॒ర॒ణ్య॒గ॒ర్భ ఆపో॑ హ॒ యత్ ప్రజా॑పతే . స వే॑ద పు॒త్రః
 పి॒తర॒ꣳ॒ స మా॒తర॒ꣳ॒ స సూ॒నుర్భు॑వ॒థ్స భు॑వ॒త్పున॑ర్మఘః . స
 ద్యామౌర్ణో॑దం॒తరి॑క్ష॒ꣳ॒ స సువః॒ స విశ్వా॒ భువో॑ అభవ॒థ్స ఆభ॑వత్
 .. ఉదు॒ త్యం చి॒త్రం .. స ప్ర॑త్న॒వన్నవీ॑య॒సాగ్నే᳚ ద్యు॒మ్నేన॑ సం॒యతా᳚ .
 బృ॒హత్త॑తంథ భా॒నునా᳚ .. ని కావ్యా॑ వే॒ధసః॒ శశ్వ॑తస్క॒ర్హస్తే॒ దధా॑నో॒

65 నర్యా॑ పు॒రూ ణి॑ . అ॒గ్నిర్భు॑వద్రయి॒పతీ॑ రయీ॒ణాꣳ స॒త్రా చ॑క్రా॒ణో
 అ॒మృతా॑ని॒ విశ్వా᳚ .. హిర॑ణ్యపాణిమూ॒తయే॑ సవి॒తార॒ముప॑ హ్వయే . స చేత్తా॑
 దే॒వతా॑ ప॒దం .. వా॒మమ॒ద్య స॑వితర్వా॒మము॒ శ్వో ది॒వేది॑వే వా॒మమ॒స్మభ్యꣳ॑
 సావీః . వా॒మస్య॒ హి క్షయ॑స్య దేవ॒ భూరే॑ర॒యా ధి॒యా వా॑మ॒భాజః॑ స్యామ ..

 బడి॒త్థా పర్వ॑తానాం ఖి॒ద్రం బి॑భర్షి పృథివి . ప్ర యా భూ॑మి ప్రవత్వతి మ॒హ్నా
 జి॒నోషి॑

66 మహిని .. స్తోమా॑సస్త్వా విచారిణి॒ ప్రతి॑ష్టోభంత్య॒క్తుభిః॑ . ప్ర యా వాజం॒
 న హేషం॑తం పే॒రుమస్య॑స్యర్జుని .. ఋ॒దూ॒దరే॑ణ॒ సఖ్యా॑ సచేయ॒
 యో మా॒ న రిష్యే᳚ద్ధర్యశ్వ పీ॒తః . అ॒యం యః సోమో॒ న్యధా᳚య్య॒స్మే తస్మా॒
 ఇంద్రం॑ ప్ర॒తిర॑మే॒మ్యచ్ఛ॑ .. ఆపాం᳚తమన్యుస్తృ॒పల॑ ప్రభర్మా॒ ధునిః॒
 శిమీ॑వాం॒ఛరు॑మాꣳ ఋజీ॒షీ . సోమో॒ విశ్వా᳚న్యత॒సా వనా॑ని॒ నార్వాగింద్రం॑
 ప్రతి॒మానా॑ని దేభుః .. ప్ర

67 సు॑వా॒నః సోమ॑ ఋత॒యుశ్చి॑కే॒తేంద్రా॑య॒ బ్రహ్మ॑ జ॒మద॑గ్ని॒రర్చన్న్॑ .
 వృషా॑ యం॒తాసి॒ శవ॑సస్తు॒రస్యాం॒తర్య॑చ్ఛ గృణ॒తే ధ॒ర్త్రం దృꣳ॑హ ..

 స॒బాధ॑స్తే॒ మదం॑చ శుష్మ॒యం చ॒ బ్రహ్మ॒ నరో᳚ బ్రహ్మ॒కృతః॑ సపర్యన్న్ .
 అ॒ర్కో వా॒ యత్తు॒రతే॒ సోమ॑చక్షా॒స్తత్రేదింద్రో॑ దధతే పృ॒థ్సు తు॒ర్యాం .. వష॑ట్
 తే విష్ణవా॒స ఆ కృ॑ణోమి॒ తన్మే॑ జుషస్వ శిపివిష్ట హ॒వ్యం .

68 వర్ధం॑తు త్వా సుష్టు॒తయో॒ గిరో॑ మే యూ॒యం పా॑త స్వ॒స్తిభిః॒ సదా॑ నః ..

 ప్రతత్తే॑ అ॒ద్య శి॑పివిష్ట॒ నామా॒ర్యః శꣳ॑సామి వ॒యునా॑ని వి॒ద్వాన్ . తం త్వా॑
 గృణామి త॒వస॒మత॑వీయా॒న్ క్షయం॑తమ॒స్య రజ॑సః పరా॒కే .. కిమిత్తే॑ విష్ణో
 పరి॒చక్ష్యం॑ భూ॒త్ ప్ర యద్వ॑వ॒ క్షే శి॑పివి॒ష్టో అ॑స్మి . మా వర్పో॑ అ॒స్మదప॑
 గూహ ఏ॒తద్యద॒న్యరూ॑పః సమి॒థే బ॒భూథ॑ ..

69 అగ్నే॒ దా దా॒శుషే॑ ర॒యిం వీ॒రవం॑తం॒ పరీ॑ణసం . శి॒శీ॒హి నః॑ సూను॒మతః॑
 .. దా నో॑ అగ్నే శ॒తినో॒ దాః స॑హ॒స్రిణో॑ దు॒రో న వాజ॒గ్గ్॒ శ్రుత్యా॒ అపా॑ వృధి .
 ప్రాచీ॒ ద్యావా॑పృథి॒వీ బ్రహ్మ॑ణా కృధి॒ సువ॒ర్ణ శు॒క్రము॒షసో॒ వి ది॑ద్యుతుః ..

 అ॒గ్నిర్దా॒ ద్రవి॑ణం వీ॒రపే॑శా అ॒గ్నిరృషిం॒ యః స॒హస్రా॑ స॒నోతి॑ . అ॒గ్నిర్ది॒వి
 హ॒వ్యమాత॑తానా॒గ్నేర్ధామా॑ని॒ విభృ॑తా పురు॒త్రా .. మా

70 నో॑ మర్ధీ॒రా తూ భ॑ర .. ఘృ॒తం న పూ॒తం త॒నూర॑రే॒పాః శుచి॒ హిర॑ణ్యం .
 తత్తే॑ రు॒క్మో న రో॑చత స్వధావః . ఉ॒భే సు॑శ్చంద్ర స॒ర్పిషో॒ దర్వీ᳚ శ్రీణీష
 ఆ॒సని॑ . ఉ॒తో న॒ ఉత్పు॑పూర్యా ఉ॒క్థేషు॑ శవసస్పత॒ ఇషగ్గ్॑ స్తో॒తృభ్య॒ ఆ
 భ॑ర .. వాయో॑ శ॒తꣳ హరీ॑ణాం యు॒వస్వ॒ పోష్యా॑నాం . ఉ॒త వా॑ తే సహ॒స్రిణో॒
 రథ॒ ఆ యా॑తు॒ పాజ॑సా .. ప్ర యాభి॒

71 ర్యాసి॑ దా॒శ్వాꣳ స॒మచ్ఛా॑ ని॒యుద్భి॑ర్వాయవి॒ష్టయే॑ దురో॒ణే . ని నో॑
 ర॒యిꣳ సు॒భోజ॑సం యువే॒హ ని వీ॒రవ॒ద్గవ్య॒మశ్వి॑యం చ॒ రాధః॑ ..

 రే॒వతీ᳚ర్నః సధ॒మాద॒ ఇంద్రే॑ సంతు తు॒వివా॑జాః . క్షు॒మంతో॒ యాభి॒ర్మదే॑మ
 .. రే॒వాꣳ ఇద్రే॒వతః॑ స్తో॒తా స్యాత్త్వావ॑తో మ॒ఘోనః॑ . ప్రే దు॑ హరివః
 శ్రు॒తస్య॑ .. 2. 2. 12.. దధా॑నో జి॒నోషి॑ దేభుః॒ ప్ర హ॒వ్యం బ॒భూథ॒ మా
 యాభి॑శ్చత్వారి॒ꣳ॒శచ్చ॑ .. 2. 2. 12..

 ప్ర॒జాప॑తి॒స్తాస్సృ॒ష్టా అ॒గ్నయే॑ పథి॒కృతే॒ఽగ్నయే॒ కామా॑యా॒గ్నయేఽన్న॑వతే
వైశ్వాన॒రమా॑ది॒త్యం చ॒రుమైం॒ద్రం చ॒రుమింద్రా॒యాన్వృ॑జవ ఆగ్నావైష్ణ॒వమ॒సౌ
సో॑మారౌ॒ద్రమైం॒ద్రమేకా॑దశకపాలꣳ హిరణ్యగ॒ర్భో ద్వాద॑శ ..

 ప్ర॒జాప॑తిర॒గ్నయే॒ కామా॑యా॒ఽభి సం భ॑వతో॒ యో వి॑ద్విషా॒ణయో॑రి॒ధ్మే
సంన॑హ్యేదాగ్నావైష్ణ॒వము॒పరి॑ష్టా॒ద్యాసి॑ దా॒శ్వాꣳస॒మేక॑సప్తతిః ..

 ప్ర॒జాప॑తిః॒ ప్రేదు॑ హరి వః శ్రు॒తస్య॑ ..

ద్వితీయకాండే తృతీయః ప్రశ్నః 3 

1 ఆ॒ది॒త్యేభ్యో॒ భువ॑ద్వద్భ్యశ్చ॒రుం నిర్వ॑పే॒ద్భూతి॑కామ ఆది॒త్యా వా ఏ॒తం
   భూత్యై॒ ప్రతి॑ నుదంతే॒ యోఽలం॒ భూత్యై॒ సన్భూతిం॒ న ప్రా॒ప్నోత్యా॑ది॒త్యానే॒వ
   భువ॑ద్వతః॒ స్వేన॑ భాగ॒ధేయే॒నోప॑ ధావతి॒ త ఏ॒వైనం॒ భూతిం॑ గమయంతి॒
   భవ॑త్యే॒వాఽది॒త్యేభ్యో॑ ధా॒రయ॑ద్వద్భ్యశ్చ॒రుం నిర్వ॑పే॒దప॑రుద్ధో
   వాపరు॒ధ్యమా॑నో వాఽది॒త్యా వా అ॑పరో॒ద్ధార॑ ఆది॒త్యా అ॑వగమయి॒తార॑ ఆది॒త్యానే॒వ
   ధా॒రయ॑ద్వతః॒

2 స్వేన॑ భాగ॒ధేయే॒నోప॑ ధావతి॒ త ఏ॒వైనం॑ వి॒శి దా᳚ధ్రత్యనపరు॒ధ్యో
   భ॑వ॒త్యది॒తేఽను॑ మన్య॒స్వేత్య॑పరు॒ధ్యమా॑నోఽస్య ప॒దమా ద॑దీతే॒యం వా
   అది॑తిరి॒యమే॒వాస్మై॑ రా॒జ్యమను॑ మన్యతే స॒త్యాశీరిత్యా॑హ స॒త్యామే॒వాశిషం॑
   కురుత ఇ॒హ మన॒ ఇత్యా॑హ ప్ర॒జా ఏ॒వాస్మై॒ సమ॑నసః కరో॒త్యుప॒ ప్రేత॑ మరుతః

3 సుదానవ ఏ॒నా వి॒శ్పతి॑నా॒భ్య॑ముꣳ రాజా॑న॒మిత్యా॑హ మారు॒తీ వై విడ్జ్యే॒ష్ఠో
   వి॒శ్పతి॑ర్వి॒శైవైనꣳ॑ రా॒ష్ట్రేణ॒ సమ॑ర్ధయతి॒ యః ప॒రస్తా᳚ద్గ్రామ్యవా॒దీ
   స్యాత్తస్య॑ గృ॒హాద్వ్రీ॒హీనా హ॑రేచ్ఛు॒క్లాగ్శ్చ॑ కృ॒ష్ణాగ్శ్చ॒ వి చి॑నుయా॒ ద్యే
   శు॒క్లాః స్యుస్తమా॑ది॒త్యం చ॒రుం నిర్వ॑పేదాది॒త్యా వై దే॒వత॑యా॒ విడ్విశ॑మే॒వావ॑
   గచ్ఛ॒

4 త్యవ॑గతాస్య॒ విడన॑వగతꣳ రా॒ష్ట్రమిత్యా॑హు॒ర్యే కృ॒ష్ణాః స్యుస్తం
   వా॑రు॒ణం చ॒రుం నిర్వ॑పేద్వారు॒ణం వై రా॒ష్ట్రము॒భే ఏ॒వ విశం॑ చ
   రా॒ష్ట్రం చావ॑ గచ్ఛతి॒ యది॒ నావ॒గచ్ఛే॑ది॒మమ॒హమా॑ది॒త్యేభ్యో॑ భా॒గం
   నిర్వ॑పా॒మ్యాముష్మా॑ద॒ముష్యై॑ వి॒శోఽవ॑గంతో॒రితి॒ నిర్వ॑పేదాది॒త్యా ఏ॒వైనం॑
   భాగ॒ధేయం॑ ప్రే॒ప్సంతో॒ విశ॒మవ॑

5 గమయంతి॒ యది॒ నావ॒గచ్ఛే॒దాశ్వ॑త్థాన్మ॒యూఖాం᳚థ్స॒ప్త మ॑ధ్యమే॒షాయా॒ముప॑
 హన్యాది॒దమ॒హమా॑ది॒త్యాన్బ॑ధ్నా॒మ్యాముష్మా॑ద॒ముష్యై॑ వి॒శోఽవ॑గంతో॒రిత్యా॑ది॒త్యా
 ఏ॒వైనం॑ బ॒ద్ధవీ॑రా॒ విశ॒మవ॑ గమయంతి॒ యది॒ నావ॒గచ్ఛే॑దే॒తమే॒వాది॒త్యం
 చ॒రుం నిర్వ॑పేది॒ధ్మేఽపి॑ మ॒యూఖాం॒థ్సం న॑హ్యేదనపరు॒ధ్యమే॒వావ॑
 గచ్ఛ॒త్యాశ్వ॑త్థా భవంతి మ॒రుతాం॒ వా ఏ॒తదోజో॒ యద॑శ్వ॒త్థ ఓజ॑సై॒వ
 విశ॒మవ॑ గచ్ఛతి స॒ప్త భ॑వంతి స॒ప్తగ॑ణా॒ వై మ॒రుతో॑ గణ॒శ
 ఏ॒వ విశ॒మవ॑ గచ్ఛతి .. 2. 3. 1.. ధా॒రయ॑ద్వతో మరుతో గచ్ఛతి॒
 విశ॒మవై॒తద॒ష్టాద॑శ చ .. 2. 3. 1..

6 దే॒వా వై మృ॒త్యోర॑బిభయు॒స్తే ప్ర॒జాప॑తి॒ముపా॑ధావం॒తేభ్య॑ ఏ॒తాం
 ప్రా॑జాప॒త్యాꣳ శ॒తకృ॑ష్ణలాం॒ నిర॑వప॒త్తయై॒వైష్వ॒మృత॑మదధా॒ద్యో
 మృ॒త్యోర్బి॑భీ॒యాత్తస్మా॑ ఏ॒తాం ప్రా॑జాప॒త్యాꣳ శ॒తకృ॑ష్ణలాం॒
 నిర్వ॑పేత్ప్ర॒జాప॑తిమే॒వ స్వేన॑ భాగ॒ధేయే॒నోప॑ ధావతి॒ స
 ఏ॒వాస్మి॒న్నాయు॑ర్దధాతి॒ సర్వ॒మాయు॑రేతి శ॒తకృ॑ష్ణలా భవతి శ॒తాయుః॒
 పురు॑షః శ॒తేంద్రి॑య॒ ఆయు॑ష్యే॒వేంద్రి॒యే

7 ప్రతి॑ తిష్ఠతి ఘృ॒తే భ॑వ॒త్యాయు॒ర్వై ఘృ॒తమ॒మృత॒ꣳ॒
 హిర॑ణ్య॒మాయు॑శ్చై॒వాస్మా॑ అ॒మృతం॑ చ స॒మీచీ॑ దధాతి చ॒త్వారి॑చత్వారి
 కృ॒ష్ణలా॒న్యవ॑ద్యతి చతురవ॒త్తస్యాప్త్యా॑ ఏక॒ధా బ్ర॒హ్మణ॒ ఉప॑
 హరత్యేక॒ధైవ యజ॑మాన॒ ఆయు॑ర్దధాత్య॒సావా॑ది॒త్యో న వ్య॑రోచత॒ తస్మై॑ దే॒వాః
 ప్రాయ॑శ్చిత్తిమైచ్ఛం॒తస్మా॑ ఏ॒తꣳ సౌ॒ర్యం చ॒రుం నిర॑వపం॒తేనై॒వాస్మి॒న్

8 రుచ॑మదధు॒ఱ్యో బ్ర॑హ్మవర్చ॒సకా॑మః॒ స్యాత్తస్మా॑ ఏ॒తꣳ సౌ॒ర్యం
 చ॒రుం నిర్వ॑పేద॒ముమే॒వాది॒త్య2ꣳ స్వేన॑ భాగ॒ధేయే॒నోప॑ ధావతి॒ స
 ఏ॒వాస్మి॑న్బ్రహ్మవర్చ॒సం ద॑ధాతి బ్రహ్మవర్చ॒స్యే॑వ భ॑వత్యుభ॒యతో॑ రు॒క్మౌ
 భ॑వత ఉభ॒యత॑ ఏ॒వాస్మి॒న్రుచం॑ దధాతి ప్రయా॒జేప్ర॑యాజే కృ॒ష్ణలం॑
 జుహోతి ది॒గ్భ్య ఏ॒వాస్మై᳚ బ్రహ్మవర్చ॒సమవ॑ రుంధ ఆగ్నే॒యమ॒ష్టాక॑పాలం॒
 నిర్వ॑పేథ్సావి॒త్రం ద్వాద॑శకపాలం॒ భూమ్యై॑

9 చ॒రుం యః కా॒మయే॑త॒ హిర॑ణ్యం విందేయ॒ హిర॑ణ్యం॒ మోప॑
 నమే॒దితి॒ యదా᳚గ్నే॒యో భవ॑త్యాగ్నే॒యం వై హిర॑ణ్యం॒ యస్యై॒వ హిర॑ణ్యం॒
 తేనై॒వైన॑ద్విందతే సావి॒త్రో భ॑వతి సవి॒తృప్ర॑సూత ఏ॒వైన॑ద్విందతే॒ భూమ్యై॑
 చ॒రుర్భ॑వత్య॒స్యామే॒వైన॑ద్విందత॒ ఉపై॑న॒ꣳ॒ హిర॑ణ్యం నమతి॒ వి వా ఏ॒ష
 ఇం॑ద్రి॒యేణ॑ వీ॒ర్యే॑ణర్ధ్యతే॒ యో హిర॑ణ్యం విం॒దత॑ ఏ॒తా

10 మే॒వ నిర్వ॑పే॒ద్ధిర॑ణ్యం వి॒త్త్వా నేంద్రి॒యేణ॑ వీ॒ర్యే॑ణ॒ వ్యృ॑ధ్యత
 ఏ॒తామే॒వ నిర్వ॑పే॒ద్యస్య॒ హిర॑ణ్యం॒ నశ్యే॒ద్యదా᳚గ్నే॒యో భవ॑త్యాగ్నే॒యం
 వై హిర॑ణ్యం॒ యస్యై॒వ హిర॑ణ్యం॒ తేనై॒వైన॑ద్విందతి సావి॒త్రో భ॑వతి
 సవి॒తృప్ర॑సూత ఏ॒వైన॑ద్విందతి॒ భూమ్యై॑ చ॒రుర్భ॑వత్య॒స్యాం వా ఏ॒తన్న॑శ్యతి॒
 యన్నశ్య॑త్య॒స్యామే॒వైన॑ద్వింద॒తీంద్ర॒

11 స్త్వష్టుః॒ సోమ॑మభీ॒షహా॑పిబ॒థ్స విష్వ॒ఙ్వ్యా᳚ర్చ్ఛ॒థ్స ఇం॑ద్రి॒యేణ॑
 సోమపీ॒థేన॒ వ్యా᳚ర్ధ్యత॒ స యదూ॒ర్ధ్వము॒దవ॑మీ॒త్తే శ్యా॒మాకా॑ అభవం॒థ్స
 ప్ర॒జాప॑తి॒ముపా॑ధావ॒త్తస్మా॑ ఏ॒తꣳ సో॑మేం॒ద్ర2ꣳ శ్యా॑మా॒కం చ॒రుం
 నిర॑వప॒త్తేనై॒వాస్మి॑న్నింద్రి॒యꣳ సో॑మపీ॒థమ॑దధా॒ద్వి వా ఏ॒ష ఇం॑ద్రి॒యేణ॑
 సోమపీ॒థేన॑ర్ధ్యతే॒ యః సోమం॒ వమి॑తి॒ యః సో॑మవా॒మీ స్యాత్తస్మా॑

12 ఏ॒తꣳ సో॑మేం॒ద్ర2ꣳ శ్యా॑మా॒కం చ॒రుం నిర్వ॑పే॒థ్సోమం॑ చై॒వేంద్రం॑ చ॒
 స్వేన॑ భాగ॒ధేయే॒నోప॑ ధావతి॒ తావే॒వాస్మి॑న్నింద్రి॒యꣳ సో॑మపీ॒థం ధ॑త్తో॒
 నేంద్రి॒యేణ॑ సోమపీ॒థేన॒ వ్యృ॑ధ్యతే॒ యథ్సౌ॒మ్యో భవ॑తి సోమపీ॒థమే॒వావ॑
 రుంధే॒ యదైం॒ద్రో భవ॑తీంద్రి॒యం వై సో॑మపీ॒థ ఇం॑ద్రి॒యమే॒వ సో॑మపీ॒థమవ॑
 రుంధే శ్యామా॒కో భ॑వత్యే॒ష వావ స సోమః॑

13 సా॒క్షాదే॒వ సో॑మపీ॒థమవ॑ రుంధే॒ఽగ్నయే॑ దా॒త్రే పు॑రో॒డాశ॑మ॒ష్టాక॑పాలం॒
 నిర్వ॑పే॒దింద్రా॑య ప్రదా॒త్రే పు॑రో॒డాశ॒మేకా॑దశకపాలం
 ప॒శుకా॑మో॒ఽగ్నిరే॒వాస్మై॑ ప॒శూన్ ప్ర॑జ॒నయ॑తి వృ॒ద్ధానింద్రః॒ ప్ర య॑చ్ఛతి॒
 దధి॒ మధు॑ ఘృ॒తమాపో॑ ధా॒నా భ॑వంత్యే॒తద్వై ప॑శూ॒నాꣳ రూ॒పꣳ
 రూ॒పేణై॒వ ప॒శూనవ॑ రుంధే పంచగృహీ॒తం భ॑వతి॒ పాంక్తా॒ హి ప॒శవో॑
 బహురూ॒పం భ॑వతి బహురూ॒పా హి ప॒శవః॒

14 సమృ॑ధ్యై ప్రాజాప॒త్యం భ॑వతి ప్రాజాప॒త్యా వై ప॒శవః॑ ప్ర॒జాప॑తిరే॒వాస్మై॑
 ప॒శూన్ ప్ర జ॑నయత్యా॒త్మా వై పురు॑షస్య॒ మధు॒ యన్మధ్వ॒గ్నౌ జు॒హోత్యా॒త్మాన॑మే॒వ
 తద్యజ॑మానో॒ఽగ్నౌ ప్ర ద॑ధాతి పం॒క్త్యౌ॑ యాజ్యానువా॒క్యే॑ భవతః॒ పాంక్తః॒
 పురు॑షః॒ పాంక్తాః᳚ ప॒శవ॑ ఆ॒త్మాన॑మే॒వ మృ॒త్యోర్ని॒ష్క్రీయ॑ప॒శూనవ॑
 రుంధే .. 2. 3. 2.. ఇం॒ద్రి॒యే᳚స్మి॒న్ భూమ్యా॑ ఏ॒తామింద్రః॒ స్యాత్తస్మై॒ సోమో॑ బహురూ॒పా
 హి ప॒శవ॒ ఏక॑చత్వారిꣳశచ్చ .. 2. 3. 2..

15 దే॒వా వై స॒త్త్రమా॑స॒తర్ద్ధి॑పరిమితం॒ యశ॑స్కామా॒స్తేషా॒ꣳ॒ సోమ॒ꣳ॒
 రాజా॑నం॒ యశ॑ ఆర్చ్ఛ॒థ్స గి॒రిముదై॒త్తమ॒గ్నిరనూదై॒త్తావ॒గ్నీషోమౌ॒
 సమ॑భవతాం॒ తావింద్రో॑ య॒జ్ఞవి॑భ్ర॒ష్టోఽను॒ పరై॒త్తావ॑బ్రవీద్యా॒జయ॑తం॒
 మేతి॒ తస్మా॑ ఏ॒తామిష్టిం॒ నిర॑వపతామాగ్నే॒యమ॒ష్టాక॑పాలమైం॒ద్రమేకా॑దశకపాలꣳ
 సౌ॒మ్యం చ॒రుం తయై॒వాస్మిం॒తేజ॑

16 ఇంద్రి॒యం బ్ర॑హ్మవర్చ॒సమ॑ధత్తాం॒ యో య॒జ్ఞవి॑భ్రష్టః॒ స్యాత్తస్మా॑
 ఏ॒తామిష్టిం॒ నిర్వ॑పేదాగ్నే॒యమ॒ష్టాక॑పాలమైం॒ద్రమేకా॑దశకపాలꣳ
 సౌ॒మ్యం చ॒రుం యదా᳚గ్నే॒యో భవ॑తి॒ తేజ॑ ఏ॒వాస్మిం॒తేన॑ దధాతి॒ యదైం॒ద్రో
 భవ॑తీంద్రి॒యమే॒వాస్మిం॒తేన॑ దధాతి॒ యథ్సౌ॒మ్యో బ్ర॑హ్మవర్చ॒సం తేనా᳚గ్నే॒యస్య॑
 చ సౌ॒మ్యస్య॑ చైం॒ద్రే స॒మాశ్లే॑షయే॒త్తేజ॑శ్చై॒వాస్మి॑న్ బ్రహ్మవర్చ॒సం
 చ॑ స॒మీచీ॑

17 దధాత్యగ్నీషో॒మీయ॒మేకా॑దశకపాలం॒ నిర్వ॑పే॒ద్యం కామో॒ నోప॒నమే॑దాగ్నే॒యో వై
 బ్రా᳚హ్మ॒ణః స సోమం॑ పిబతి॒ స్వామే॒వ దే॒వతా॒గ్॒ స్వేన॑ భాగ॒ధేయే॒నోప॑ ధావతి॒
 సైవైనం॒ కామే॑న॒ సమ॑ర్ధయ॒త్యుపై॑నం॒ కామో॑ నమత్యగ్నీషో॒మీయ॑మ॒ష్టాక॑పాలం॒
 నిర్వ॑పేద్బ్రహ్మవర్చ॒సకా॑మో॒ఽగ్నీషోమా॑వే॒వ స్వేన॑ భాగ॒ధేయే॒నోప॑ ధావతి॒
 తావే॒వాస్మి॑న్బ్రహ్మవర్చ॒సం ధ॑త్తో బ్రహ్మవర్చ॒స్యే॑వ

18 భ॑వతి॒ యద॒ష్టాక॑పాల॒స్తేనా᳚గ్నే॒యో యచ్ఛ్యా॑మా॒కస్తేన॑
 సౌ॒మ్యః సమృ॑ద్ధ్యై॒ సోమా॑య వా॒జినే᳚ శ్యామా॒కం చ॒రుం నిర్వ॑పే॒ద్యః
 క్లైబ్యా᳚ద్బిభీ॒యాద్రేతో॒ హి వా ఏ॒తస్మా॒ద్వాజి॑నమప॒క్రామ॒త్యథై॒ష క్లైబ్యా᳚ద్బిభాయ॒
 సోమ॑మే॒వ వా॒జిన॒గ్గ్॒ స్వేన॑ భాగ॒ధేయే॒నోప॑ ధావతి॒ స ఏ॒వాస్మి॒న్రేతో॒ వాజి॑నం
 దధాతి॒ న క్లీ॒బో భ॑వతి బ్రాహ్మణస్ప॒త్యమేకా॑దశకపాలం॒ నిర్వ॑పే॒ద్గ్రామ॑కామో॒

19 బ్రహ్మ॑ణ॒స్పతి॑మే॒వ స్వేన॑ భాగ॒ధేయే॒నోప॑ ధావతి॒ స ఏ॒వాస్మై॑ సజా॒తాన్ ప్ర
 య॑చ్ఛతి గ్రా॒మ్యే॑వ భ॑వతి గ॒ణవ॑తీ యాజ్యానువా॒క్యే॑ భవతః సజా॒తైరే॒వైనం॑
 గ॒ణవం॑తం కరోత్యే॒తామే॒వ నిర్వ॑పే॒ద్యః కా॒మయే॑త॒ బ్రహ్మ॒న్విశం॒ వి
 నా॑శయేయ॒మితి॑ మారు॒తీ యా᳚జ్యానువా॒క్యే॑ కుర్యా॒ద్బ్రహ్మ॑న్నే॒వ విశం॒ వి నా॑శయతి ..

 2. 3. 3.. తేజః॑ స॒మీచీ᳚ బ్రహ్మవర్చ॒స్యే॑వ గ్రామ॑కామ॒స్త్రిచ॑త్వారిꣳశచ్చ ..

 2. 3. 3..

20 అ॒ర్య॒మ్ణే చ॒రుం నిర్వ॑పేథ్సువ॒ర్గకా॑మో॒ఽసౌ వా ఆ॑ది॒త్యో᳚ర్య॒మార్య॒మణ॑మే॒వ
 స్వేన॑ భాగ॒ధేయే॒నోప॑ ధావతి॒ స ఏ॒వైనꣳ॑ సువ॒ర్గం లో॒కం గ॑మయత్యర్య॒మ్ణే
 చ॒రుం నిర్వ॑పే॒ద్యః కా॒మయే॑త॒ దాన॑కామా మే ప్ర॒జాః స్యు॒రిత్య॒సౌ వా
 ఆ॑ది॒త్యో᳚ర్య॒మా యః ఖలు॒ వై దదా॑తి॒ సో᳚ర్య॒మార్య॒మణ॑మే॒వ స్వేన॑
 భాగ॒ధేయే॒నోప॑ ధావతి॒ స ఏ॒వా

21 ఽస్మై॒ దాన॑కామాః ప్ర॒జాః క॑రోతి॒ దాన॑కామా అస్మై ప్ర॒జా భ॑వంత్యర్య॒మ్ణే
 చ॒రుం నిర్వ॑పే॒ద్యః కా॒మయే॑త స్వ॒స్తి జ॒నతా॑మియా॒మిత్య॒సౌ వా
 ఆ॑ది॒త్యో᳚ర్య॒మార్య॒మణ॑మే॒వ స్వేన॑ భాగ॒ధేయే॒నోప॑ ధావతి॒ స ఏ॒వైనం॒
 తద్గ॑మయతి॒ యత్ర॒ జిగ॑మిష॒తీంద్రో॒ వై దే॒వానా॑మానుజావ॒ర ఆ॑సీ॒థ్స
 ప్ర॒జాప॑తి॒ముపా॑ధావ॒త్తస్మా॑ ఏ॒తమైం॒ద్రమా॑నుషూ॒కమేకా॑దశకపాలం॒ ని

22 ర॑వప॒త్ తేనై॒వైన॒మగ్రం॑ దే॒వతా॑నాం॒ పర్య॑ణయద్బు॒ధ్నవ॑తీ॒ అగ్ర॑వతీ
 యాజ్యానువా॒క్యే॑ అకరోద్బు॒ధ్నాదే॒వైన॒మగ్రం॒ పర్య॑ణయ॒ద్యో రా॑జ॒న్య॑ ఆనుజావ॒రః
 స్యాత్తస్మా॑ ఏ॒తమైం॒ద్రమా॑నుషూ॒కమేకా॑ దశకపాలం॒ నిర్వ॑పే॒దింద్ర॑మే॒వ
 స్వేన॑ భాగ॒ధేయే॒నోప॑ ధావతి॒ స ఏ॒వైన॒మగ్రꣳ॑ సమా॒నానాం॒ పరి॑ ణయతి
 బు॒ధ్నవ॑తీ॒ అగ్ర॑వతీ యాజ్యానువా॒క్యే॑ భవతో బు॒ధ్నాదే॒వైన॒మగ్రం॒

23 పరి॑ ణయత్యానుషూ॒కో భ॑వత్యే॒షా హ్యే॑తస్య॑ దే॒వతా॒ య ఆ॑నుజావ॒రః
 సమృ॑ద్ధ్యై॒ యో బ్రా᳚హ్మ॒ణ ఆ॑నుజావ॒రః స్యాత్తస్మా॑ ఏ॒తం బా॑ర్హస్ప॒త్యమా॑నుషూ॒కం
 చ॒రుం నిర్వ॑పే॒ద్ బృహ॒స్పతి॑మే॒వ స్వేన॑ భాగ॒ధేయే॒నోప॑ ధావతి॒ స
 ఏ॒వైన॒మగ్రꣳ॑ సమా॒నానాం॒ పరి॑ ణయతి బు॒ధ్నవ॑తీ॒ అగ్ర॑వతీ యాజ్యానువా॒క్యే॑
 భవతో బు॒ధ్నాదే॒వైన॒మగ్రం॒ పరి॑ ణయత్యానుషూ॒కో భ॑వత్యే॒షా హ్యే॑తస్య॑
 దే॒వతా॒ య ఆ॑నుజావ॒రః సమృ॑ద్ధ్యై .. 2. 3. 4.. ఏ॒వ నిరగ్ర॑మే॒తస్య॑ చ॒త్వారి॑
 చ .. 2. 3. 4..

24 ప్ర॒జాప॑తే॒స్త్రయ॑స్త్రిꣳశద్దుహి॒తర॑ ఆసం॒తాః సోమా॑య॒
 రాజ్ఞే॑ఽదదా॒త్తాసాꣳ॑ రోహి॒ణీముపై॒త్తా ఈర్ష్యం॑తీః॒ పున॑రగచ్ఛం॒తా అన్వై॒త్తాః
 పున॑రయాచత॒ తా అ॑స్మై॒ న పున॑రదదా॒థ్సో᳚బ్రవీదృ॒తమ॑మీష్వ॒ యథా॑
 సమావ॒చ్ఛ ఉ॑పై॒ష్యామ్యథ॑ తే॒ పున॑ర్దాస్యా॒మీతి॒ స ఋ॒తమా॑మీ॒త్తా అ॑స్మై॒
 పున॑రదదా॒త్తాసాꣳ॑ రోహి॒ణీమే॒వోపై॒త్

25 తం యక్ష్మ॑ ఆర్చ్ఛ॒ద్రాజా॑నం॒ యక్ష్మ॑ ఆర॒దితి॒ తద్రా॑జయ॒క్ష్మస్య॒ జన్మ॒
 యత్పాపీ॑యా॒నభ॑వ॒త్తత్పా॑పయ॒క్ష్మస్య॒ యజ్జా॒యాభ్యోఽవిం॑ద॒త్తజ్జా॒యేన్య॑స్య॒
 య ఏ॒వమే॒తేషాం॒ యక్ష్మా॑ణాం॒ జన్మ॒ వేద॒ నైన॑మే॒తే యక్ష్మా॑ విందంతి॒ స ఏ॒తా
 ఏ॒వ న॑మ॒స్యన్నుపా॑ధావ॒త్తా అ॑బ్రువ॒న్వరం॑ వృణామహై సమావ॒చ్ఛ ఏ॒వ న॒
 ఉపా॑య॒ ఇతి॒ తస్మా॑ ఏ॒త

26 మా॑ది॒త్యం చ॒రుం నిర॑వపం॒తేనై॒వైనం॑ పా॒పాథ్ స్రామా॑దముంచ॒న్॒, యః
 పా॑పయ॒క్ష్మగృ॑హీతః॒ స్యాత్తస్మా॑ ఏ॒తమా॑ది॒త్యం చ॒రుం నిర్వ॑పేదాది॒త్యానే॒వ
 స్వేన॑ భాగ॒ధేయే॒నోప॑ ధావతి॒ త ఏ॒వైనం॑ పా॒పాథ్స్రామా᳚న్ముంచంత్యమావా॒స్యా॑యాం॒
 నిర్వ॑పేద॒ముమే॒వైన॑మా॒ప్యాయ॑మాన॒మన్వా ప్యా॑యయతి॒ నవో॑ నవో భవతి॒
 జాయ॑మాన॒ ఇతి॑ పురోఽనువా॒క్యా॑ భవ॒త్యాయు॑రే॒వాస్మిం॒తయా॑ దధాతి॒ యమా॑ది॒త్యా
 అ॒ꣳ॒శుమా᳚ప్యా॒యయం॒తీతి॑ యా॒జ్యైవైన॑మే॒తయా᳚ఽప్యాయయతి .. 2. 3. 5..

 ఏ॒వోపై॒తమ॑స్మి॒న్ త్రయో॑దశ చ .. 2. 3. 5..

27 ప్ర॒జాప॑తిర్దే॒వేభ్యో॒ఽన్నాద్యం॒
 వ్యాది॑శ॒థ్సో᳚ఽబ్రవీ॒ద్యది॒మాన్లో॒కాన॒భ్య॑తి॒రిచ్యా॑తై॒ తన్మమా॑స॒దితి॒
 తది॒మాన్లో॒కాన॒భ్యత్య॑రిచ్య॒తేంద్ర॒ꣳ॒ రాజా॑న॒మింద్ర॑మధిరా॒జమింద్రగ్గ్॑
 స్వ॒రాజా॑నం॒ తతో॒ వై స ఇ॒మాన్లో॒కాగ్ స్త్రే॒ధాఽదు॑హ॒త్ తత్ త్రి॒ధాతో᳚స్త్రిధాతు॒త్వం
 యం కా॒మయే॑తాన్నా॒దః స్యా॒దితి॒ తస్మా॑ ఏ॒తం త్రి॒ధాతుం॒ నిర్వ॑పే॒దింద్రా॑య॒
 రాజ్ఞే॑ పురో॒డాశ॒

28 మేకా॑దశకపాల॒మింద్రా॑యాధిరా॒జాయేంద్రా॑య స్వ॒రాజ్ఞే॒ఽయం వా ఇంద్రో॒
 రాజా॒యమింద్రో॑ఽధిరా॒జో॑ఽసావింద్రః॑ స్వ॒రాడి॒మానే॒వ లో॒కాంథ్స్వేన॑
 భాగ॒ధేయే॒నోప॑ ధావతి॒ త ఏ॒వాస్మా॒ అన్నం॒ ప్ర య॑చ్ఛంత్యన్నా॒ద ఏ॒వ భ॑వతి॒
 యథా॑ వ॒థ్సేన॒ ప్రత్తాం॒ గాం దు॒హ ఏ॒వమే॒వేమాన్లో॒కాన్ ప్ర॒త్తాన్ కామ॑మ॒న్నాద్యం॑ దుహ
 ఉత్తా॒నేషు॑ క॒పాలే॒ష్వధి॑ శ్రయ॒త్యయా॑తయామత్వాయ॒ త్రయః॑ పురో॒డాశా॑ భవంతి॒
 త్రయ॑ ఇ॒మే లో॒కా ఏ॒షా లో॒కానా॒మాప్త్యా॒ ఉత్త॑రౌత్తరో॒ జ్యాయా᳚న్భవత్యే॒వమి॑వ॒
 హీ మే లో॒కాః సమృ॑ద్ధ్యై॒ సర్వే॑షామభిగ॒మయ॒న్నవ॑ ద్య॒త్యచ్ఛం॑బట్కారం
 వ్య॒త్యాస॒మన్వా॒హాని॑ర్దాహాయ .. 2. 3. 6.. పు॒రో॒డాశం॒ త్రయ॒ష్షడ్విꣳ॑శతిశ్చ
 .. 2. 3. 6..

(మే2ఏల్లగీఏహేళబేకు)

29 దే॒వా॒సు॒రాః సంయ॑త్తా ఆసం॒తాందే॒వానసు॑రా అజయం॒తే దే॒వాః ప॑రాజిగ్యా॒నా
 అసు॑రాణాం॒ వైశ్య॒ముపా॑యం॒తేభ్య॑ ఇంద్రి॒యం వీ॒ర్య॑మపా᳚క్రామ॒త్ తదింద్రో॑ఽచాయ॒త్
 తదన్వపా᳚క్రామ॒త్ తద॑వ॒రుధం॒ నాశ॑క్నో॒త్ తద॑స్మాదభ్య॒ర్ధో॑ఽచర॒థ్స
 ప్ర॒జాప॑తి॒ముపా॑ధావ॒త్ తమే॒తయా॒ సర్వ॑పృష్ఠయా యాజయ॒త్ తయై॒వాస్మి॑న్నింద్రి॒యం
 వీ॒ర్య॑మదధా॒ద్య ఇం॑ద్రి॒యకా॑మో
(ఇల్లియవరే2ఏగీఏమే2ఏల్లగీఏహేళబేకు)

30 వీ॒ర్య॑కామః॒ స్యాత్తమే॒తయా॒ సర్వ॑పృష్ఠయా యాజయేదే॒తా ఏ॒వ దే॒వతాః॒ స్వేన॑
 భాగ॒ధేయే॒నోప॑ ధావతి॒ తా ఏ॒వాస్మి॑న్నింద్రి॒యం వీ॒ర్యం॑ దధతి॒ యదింద్రా॑య॒
 రాథం॑తరాయ ని॒ర్వప॑తి॒ యదే॒వాగ్నేస్తేజ॒స్తదే॒వావ॑ రుంధే॒ యదింద్రా॑య॒
 బార్హ॑తాయ యదే॒వేంద్ర॑స్య॒ తేజ॒స్తదే॒వావ॑ రుంధే॒ యదింద్రా॑య వైరూ॒పాయ॒
 యదే॒వ స॑వి॒తుస్తేజ॒స్త

31 దే॒వావ॑ రుంధే॒ యదింద్రా॑య వైరా॒జాయ॒ యదే॒వ ధా॒తుస్తేజ॒స్తదే॒వావ॑
 రుంధే॒ యదింద్రా॑య శాక్వ॒రాయ॒ యదే॒వ మ॒రుతాం॒ తేజ॒స్తదే॒వావ॑
 రుంధే॒ యదింద్రా॑య రైవ॒తాయ॒ యదే॒వ బృహ॒స్పతే॒స్తేజ॒స్తదే॒వావ॑ రుంధ
 ఏ॒తావం॑తి॒ వై తేజాꣳ॑సి॒ తాన్యే॒వావ॑ రుంధ ఉత్తా॒నేషు॑ క॒పాలే॒ష్వధి॑
 శ్రయ॒త్యయా॑తయామత్వాయ॒ ద్వాద॑శకపాలః పురో॒డాశో॑

32 భవతి వైశ్వదేవ॒త్వాయ॑ సమం॒తం ప॒ర్యవ॑ద్యతి సమం॒తమే॒వేంద్రి॒యం వీ॒ర్యం॑
 యజ॑మానే దధాతి వ్య॒త్యాస॒మన్వా॒హాని॑ర్దహా॒యాశ్వ॑ ఋష॒భో వృ॒ష్ణిర్బ॒స్తః
 సా దక్షి॑ణా వృష॒స్త్వాయై॒తయై॒వ య॑జేతాభిశ॒స్యమా॑న ఏ॒తాశ్చేద్వా అ॑స్య
 దే॒వతా॒ అన్న॑మ॒దంత్య॒దంత్యు॑వే॒వాస్య॑ మను॒ష్యాః᳚ .. 2. 3. 7.. ఇం॒ద్రి॒యకా॑మః
 సవి॒తుస్తేజ॒స్తత్పు॑రో॒డాశో॒ఽష్టాత్రిꣳ॑శచ్చ .. 2. 3. 7..

33 రజ॑నో॒ వై కౌ॑ణే॒యః క్ర॑తు॒జితం॒ జాన॑కిం చక్షు॒ర్వన్య॑మయా॒త్తస్మా॑
 ఏ॒తామిష్టిం॒ నిర॑వపద॒గ్నయే॒ భ్రాజ॑స్వతే పురో॒డాశ॑మ॒ష్టాక॑పాలꣳ
 సౌ॒ర్యం చ॒రుమ॒గ్నయే॒ భ్రాజ॑స్వతే పురో॒డాశ॑మ॒ష్టాక॑పాలం॒
 తయై॒వాస్మిం॒చక్షు॑రదధా॒ద్యశ్చక్షు॑ష్కామః॒ స్యాత్తస్మా॑ ఏ॒తామిష్టిం॒
 నిర్వ॑పేద॒గ్నయే॒ భ్రాజ॑స్వతే పురో॒డాశ॑మ॒ష్టాక॑పాలꣳ సౌ॒ర్యం చ॒రుమ॒గ్నయే॒
 భ్రాజ॑స్వతే పురో॒డాశ॑మ॒ష్టాక॑పాలమ॒గ్నేర్వై చక్షు॑షా మను॒ష్యా॑ వి

34 ప॑శ్యంతి॒ సూర్య॑స్య దే॒వా అ॒గ్నిం చై॒వ సూర్యం॑ చ॒ స్వేన॑ భాగ॒ధేయే॒నోప॑
 ధావతి॒ తావే॒వాస్మిం॒చక్షు॑ర్ధత్త॒శ్చక్షు॑ష్మానే॒వ భ॑వతి॒ యదా᳚గ్నే॒యౌ
 భవ॑త॒శ్చక్షు॑షీ ఏ॒వాస్మిం॒తత్ప్రతి॑ దధాతి॒ యథ్సౌ॒ఱ్యో నాసి॑కాం॒
 తేనా॒భితః॑ సౌ॒ర్యమా᳚గ్నే॒యౌ భ॑వత॒స్తస్మా॑ద॒భితో॒ నాసి॑కాం॒ చక్షు॑షీ॒
 తస్మా॒న్నాసి॑కయా॒ చక్షు॑షీ॒ విధృ॑తే సమా॒నీ యా᳚జ్యానువా॒క్యే॑ భవతః సమా॒నꣳ
 హి చక్షుః॒ సమృ॑ద్ధ్యా॒ ఉదు॒ త్యం జా॒తవే॑దసꣳ స॒ప్త త్వా॑ హ॒రితో॒ రథే॑
 చి॒త్రం దే॒వానా॒ముద॑గా॒దనీ॑క॒మితి॒ పిండా॒న్ ప్ర య॑చ్ఛతి॒ చక్షు॑రే॒వాస్మై॒
 ప్ర య॑చ్ఛతి॒ యదే॒వ తస్య॒ తత్ .. 2. 3. 8.. వి హ్య॑ష్టావిꣳ॑శతిశ్చ .. 2. 3. 8..

35 ధ్రు॒వో॑ఽసి ధ్రు॒వో॑ఽహꣳ స॑జా॒తేషు॑ భూయాసం॒ ధీర॒శ్చేత్తా॑
 వసు॒విద్ధ్రు॒వో॑ఽసి ధ్రు॒వో॑ఽహꣳ స॑జా॒తేషు॑ భూయాసము॒గ్రశ్చేత్తా॑
 వసు॒విద్ధ్రు॒వో॑ఽసి ధ్రు॒వో॑ఽహꣳ స॑జా॒తేషు॑ భూయాసమభి॒భూశ్చేత్తా॑
 వసు॒విదామ॑నమ॒స్యామ॑నస్య దేవా॒ యే స॑జా॒తాః కు॑మా॒రాః సమ॑నస॒స్తాన॒హం
 కా॑మయే హృ॒దా తే మాం కా॑మయంతాꣳ హృ॒దా తాన్మ ఆమ॑నసః కృధి॒ స్వాహామ॑నమ॒

36 స్యామ॑నస్య దేవా॒ యాః స్త్రియః॒ సమ॑నస॒స్తా అ॒హం కా॑మయే హృ॒దా తా
 మాం కా॑మయంతాꣳ హృ॒దా తా మ॒ ఆమ॑నసః కృధి॒ స్వాహా॑ వైశ్వదే॒వీꣳ
 సాం᳚గ్రహ॒ణీం నిర్వ॑పే॒ద్గ్రామ॑కామో వైశ్వదే॒వా వై స॑జా॒తా విశ్వా॑నే॒వ
 దే॒వాంథ్స్వేన॑ భాగ॒ధేయే॒నోప॑ ధావతి॒ త ఏ॒వాస్మై॑ సజా॒తాన్ ప్ర య॑చ్ఛంతి
 గ్రా॒మ్యే॑వ భ॑వతి సాంగ్రహ॒ణీ భ॑వతి మనో॒గ్రహ॑ణం॒ వై సం॒గ్రహ॑ణం॒ మన॑
 ఏ॒వ స॑జా॒తానాం᳚

37 గృహ్ణాతి ధ్రు॒వో॑ఽసి ధ్రు॒వో॑ఽహꣳ స॑జా॒తేషు॑ భూయాస॒మితి॑ పరి॒ధీన్పరి॑
 దధాత్యా॒శిష॑మే॒వైతామా శా॒స్తేఽథో॑ ఏ॒తదే॒వ సర్వꣳ॑ సజా॒తేష్వధి॑ భవతి॒
 యస్యై॒వం వి॒దుష॑ ఏ॒తే ప॑రి॒ధయః॑ పరిధీ॒యంత॒ ఆమ॑నమ॒స్యామ॑నస్య దేవా॒
 ఇతి॑ తి॒స్ర ఆహు॑తీర్జుహోత్యే॒తావం॑తో॒ వై స॑జా॒తా యే మ॒హాంతో॒ యే క్షు॑ల్ల॒కా
 యాః స్త్రియ॒స్తానే॒వావ॑ రుంధే॒ త ఏ॑న॒మవ॑రుద్ధా॒ ఉప॑తిష్ఠంతే .. 2. 3. 9..

 స్వాహాఽమ॑నమసి సజా॒తానాꣳ॑ రుంధే॒ పంచ॑ చ .. 2. 3. 9..

38 యన్నవ॒మైత్ తన్నవ॑నీతమభవ॒ద్యదస॑ర్ప॒త్ తథ్స॒ర్పిర॑భవ॒ద్యదధ్రి॑యత॒
 తద్ఘృ॒తమ॑భవద॒శ్వినోః᳚ ప్రా॒ణో॑ఽసి॒ తస్య॑ తే దత్తాం॒ యయోః᳚
 ప్రా॒ణోఽసి॒ స్వాహేంద్ర॑స్య ప్రా॒ణో॑ఽసి॒ తస్య॑ తే దదాతు॒ యస్య॑ ప్రా॒ణోఽసి॒ స్వాహా॑
 మి॒త్రావరు॑ణయోః ప్రా॒ణో॑ఽసి॒ తస్య॑ తే దత్తాం॒ యయోః᳚ ప్రా॒ణోఽసి॒ స్వాహా॒ విశ్వే॑షాం
 దే॒వానాం᳚ ప్రా॒ణో॑ఽసి॒

39 తస్య॑ తే దదతు॒ యేషాం᳚ ప్రా॒ణోఽసి॒ స్వాహా॑ ఘృ॒తస్య॒
 ధారా॑మ॒మృత॑స్య॒ పంథా॒మింద్రే॑ణ ద॒త్తాం ప్రయ॑తాం మ॒రుద్భిః॑ . తత్త్వా॒
 విష్ణుః॒ పర్య॑పశ్య॒త్తత్త్వేడా॒ గవ్యైర॑యత్ .. పా॒వ॒మా॒నేన॑ త్వా॒ స్తోమే॑న
 గాయ॒త్రస్య॑ వర్త॒న్యోపా॒ꣳ॒శోర్వీ॒ర్యే॑ణ దే॒వస్త్వా॑ సవి॒తోథ్సృ॑జతు జీ॒వాత॑వే
 జీవన॒స్యాయై॑ బృహద్రథంత॒రయో᳚స్త్వా॒ స్తోమే॑న త్రి॒ష్టుభో॑ వర్త॒న్యా శు॒క్రస్య॑
 వీ॒ర్యే॑ణ దే॒వస్త్వా॑ సవి॒తోథ్

40 సృ॑జతు జీ॒వాత॑వే జీవన॒స్యాయా॑ అ॒గ్నేస్త్వా॒ మాత్ర॑యా॒ జగ॑త్యై
 వర్త॒న్యాగ్ర॑య॒ణస్య॑ వీ॒ర్యే॑ణ దే॒వస్త్వా॑ సవి॒తోథ్సృ॑జతు జీ॒వాత॑వే
 జీవన॒స్యాయా॑ ఇ॒మమ॑గ్న॒ ఆయు॑షే॒ వర్చ॑సే కృధి ప్రి॒యꣳ రేతో॑ వరుణ సోమ
 రాజన్ . మా॒తేవా᳚స్మా అదితే॒ శర్మ॑ యచ్ఛ॒ విశ్వే॑ దేవా॒ జర॑దష్టి॒ర్యథాస॑త్ ..

 అ॒గ్నిరాయు॑ష్మాం॒థ్స వన॒స్పతి॑భి॒రాయు॑ష్మా॒న్ తేన॒ త్వాయు॒షాయు॑ష్మంతం కరోమి॒
 సోమ॒ ఆయు॑ష్మాం॒థ్స ఓష॑ధీభిర్య॒జ్ఞ ఆయు॑ష్మాం॒థ్స దక్షి॑ణాభి॒ర్బ్రహ్మాయు॑ష్మ॒త్
 తద్ బ్రా᳚హ్మ॒ణైరాయు॑ష్మద్దే॒వా ఆయు॑ష్మంత॒స్తే॑ఽమృతే॑న పి॒తర॒ ఆయు॑ష్మంత॒స్తే
 స్వ॒ధయాయు॑ష్మంత॒స్తేన॒ త్వాయు॒షాయు॑ష్మంతం కరోమి .. 2. 3. 10.. విశ్వే॑షాం
 దే॒వానాం᳚ ప్రా॒ణో॑సి త్రి॒ష్టుభో॑ వర్త॒న్యా శు॒క్రస్య॑ వీ॒ర్యే॑ణ దే॒వస్త్వా॑
 సవి॒తోథ్సోమ॒ ఆయు॑ష్మా॒న్పంచ॑ విగ్ంశతిశ్చ .. 2. 3. 10..

41 అ॒గ్నిం వా ఏ॒తస్య॒ శరీ॑రం గచ్ఛతి॒ సోమ॒ꣳ॒ రసో॒ వరు॑ణ ఏనం
 వరుణపా॒శేన॑ గృహ్ణాతి॒ సర॑స్వతీం॒ వాగ॒గ్నావిష్ణూ॑ ఆ॒త్మా యస్య॒ జ్యోగా॒మయ॑తి॒
 యో జ్యోగా॑మయావీ॒ స్యాద్యో వా॑ కా॒మయే॑త॒ సర్వ॒మాయు॑రియా॒మితి॒ తస్మా॑ ఏ॒తామిష్టిం॒
 నిర్వ॑పేదాగ్నే॒యమ॒ష్టాక॑పాలꣳ సౌ॒మ్యం చ॒రుం వా॑రు॒ణం దశ॑కపాలꣳ
 సారస్వ॒తం చ॒రుమా᳚గ్నావైష్ణ॒వమేకా॑దశకపాలమ॒గ్నేరే॒వాస్య॒ శరీ॑రం
 నిష్క్రీ॒ణాతి॒ సోమా॒ద్రసం॑

42 వారు॒ణేనై॒వైనం॑ వరుణపా॒శాన్ముం॑చతి సారస్వ॒తేన॒ వాచం॑ దధాత్య॒గ్నిః సర్వా॑
 దే॒వతా॒ విష్ణు॑ర్య॒జ్ఞో దే॒వతా॑భిశ్చై॒వైనం॑ య॒జ్ఞేన॑ చ భిషజ్యత్యు॒త
 యదీ॒తాసు॒ర్భవ॑తి॒ జీవ॑త్యే॒వ యన్నవ॒మైత్ తన్నవ॑నీతమభవ॒దిత్యాజ్య॒మవే᳚క్షతే
 రూ॒పమే॒వాస్యై॒తన్మ॑హి॒మానం॒ వ్యాచ॑ష్టే॒ఽశ్వినోః᳚ ప్రా॒ణో॑ఽసీత్యా॑హా॒శ్వినౌ॒
 వై దే॒వానాం᳚

43 భి॒షజౌ॒ తాభ్యా॑మే॒వాస్మై॑ భేష॒జం క॑రో॒తీంద్ర॑స్య
 ప్రా॒ణో॑ఽసీత్యా॑హేంద్రి॒యమే॒వాస్మి॑న్నే॒తేన॑ దధాతి మి॒త్రావరు॑ణయోః ప్రా॒ణో॑ఽసీత్యా॑హ
 ప్రాణాపా॒నావే॒వాస్మి॑న్నే॒తేన॑ దధాతి॒ విశ్వే॑షాం దే॒వానాం᳚ ప్రా॒ణో॑ఽసీత్యా॑హ
 వీ॒ర్య॑మే॒వాస్మి॑న్నే॒తేన॑ దధాతి ఘృ॒తస్య॒ ధారా॑మ॒మృత॑స్య॒ పంథా॒మిత్యా॑హ
 యథాయ॒జురే॒వైతత్పా॑వమా॒నే న॑ త్వా॒ స్తోమే॒నేత్యా॑

44 హ ప్రా॒ణమే॒వాస్మి॑న్నే॒తేన॑ దధాతి బృహద్రథంత॒రయో᳚స్త్వా॒ స్తోమే॒నేత్యా॒హౌజ॑
 ఏ॒వాస్మి॑న్నే॒తేన॑ దధాత్య॒గ్నేస్త్వా॒ మాత్ర॒యేత్యా॑హా॒త్మాన॑మే॒వాస్మి॑న్నే॒తేన॑
 దధాత్యృ॒త్విజః॒ పర్యా॑హు॒ర్యావం॑త ఏ॒వర్త్విజ॒స్త ఏ॑నం భిషజ్యంతి బ్ర॒హ్మణో॒
 హస్త॑మన్వా॒రభ్య॒ పర్యా॑హురేక॒ధైవ యజ॑మాన॒ ఆయు॑ర్దధతి॒ యదే॒వ తస్య॒
 తద్ధిర॑ణ్యాద్

45 ఘృ॒తం నిష్పి॑బ॒త్యాయు॒ర్వై ఘృ॒తమ॒మృత॒ꣳ॒
 హిర॑ణ్యమ॒మృతా॑దే॒వాయు॒ర్నిష్పి॑బతి శ॒తమా॑నం భవతి శ॒తాయుః॒ పురు॑షః
 శ॒తేంద్రి॑య॒ ఆయు॑ష్యే॒వేంద్రి॒యే ప్రతి॑తిష్ఠ॒త్యథో॒ ఖలు॒ యావ॑తీః॒
 సమా॑ ఏ॒ష్యన్మన్యే॑త॒ తావ॑న్మాన2ꣳ స్యా॒థ్సమృ॑ద్ధ్యా ఇ॒మమ॑గ్న॒
 ఆయు॑షే॒ వర్చ॑సే కృ॒ధీత్యా॒హాయు॑రే॒వాస్మి॒న్వర్చో॑దధాతి॒ విశ్వే॑ దేవా॒
 జర॑దష్టి॒ర్యథాస॒దిత్యా॑హ॒ జర॑దష్టిమే॒వైనం॑ కరోత్య॒గ్నిరాయు॑ష్మా॒నితి॒
 హస్తం॑ గృహ్ణాత్యే॒తే వై దే॒వా ఆయు॑ష్మంత॒స్త ఏ॒వాస్మి॒న్నాయు॑ర్దధతి॒ సర్వ॒మాయు॑రేతి
 .. 2. 3. 11.. రసం॑ దే॒వానా॒గ్॒ స్తోమే॒నేతి॒ హిర॑ణ్యా॒దస॒దితి॒ ద్వావిꣳ॑శతిశ్చ
 .. 2. 3. 11..

46 ప్ర॒జాప॑తి॒ర్వరు॑ణా॒యాశ్వ॑మనయ॒థ్స స్వాం దే॒వతా॑మార్చ్ఛ॒థ్స
 పర్య॑దీర్యత॒ స ఏ॒తం వా॑రు॒ణం చతు॑ష్కపాలమపశ్య॒త్ తం నిర॑వప॒త్
 తతో॒ వై స వ॑రుణపా॒శాద॑ముచ్యత॒ వరు॑ణో॒ వా ఏ॒తం గృ॑హ్ణాతి॒
 యోఽశ్వం॑ ప్రతి గృ॒హ్ణాతి॒ యావ॒తోఽశ్వా᳚న్ ప్రతి గృహ్ణీ॒యాత్తావ॑తో
 వారు॒ణాంచతు॑ష్కపాలా॒న్నిర్వ॑పే॒ద్వరు॑ణమే॒వ స్వేన॑ భాగ॒ధేయే॒నోప॑ ధావతి॒
 స ఏ॒వైనం॑ వరుణపా॒శాన్ముం॑చతి॒

47 చతు॑ష్కపాలా భవంతి॒ చతు॑ష్పా॒ద్ధ్యశ్వః॒ సమృ॑ద్ధ్యా॒ ఏక॒మతి॑రిక్తం॒
 నిర్వ॑పే॒ద్యమే॒వ ప్ర॑తిగ్రా॒హీ భవ॑తి॒ యం వా॒ నాధ్యేతి॒ తస్మా॑దే॒వ
 వ॑రుణపా॒శాన్ము॑చ్యతే॒ యద్యప॑రం ప్రతిగ్రా॒హీ స్యాథ్సౌ॒ర్యమేక॑కపాల॒మను॒
 నిర్వ॑పేద॒ముమే॒వాది॒త్యము॑చ్చా॒రం కు॑రుతే॒ఽపో॑ఽవభృ॒థమవై᳚త్య॒ప్సు
 వై వరు॑ణః సా॒క్షాదే॒వ వరు॑ణ॒మవ॑ యజతేఽపోన॒ప్త్రీయం॑ చ॒రుం పున॒రేత్య॒
 నిర్వ॑పేద॒ప్సుయో॑ని॒ర్వా అశ్వః॒ స్వామే॒వైనం॒ యోనిం॑ గమయతి॒ స ఏ॑నꣳ శాం॒త
 ఉప॑తిష్ఠతే .. 2. 3. 12.. ముం॒చ॒తి॒ చ॒రుగ్ం స॒ప్తద॑శ చ .. 2. 3. 12..

48 యా వా॑మింద్రావరుణా యత॒వ్యా॑ త॒నూస్తయే॒మమꣳహ॑సో ముంచతం॒ యా వా॑మింద్రావరుణా
 సహ॒స్యా॑ రక్ష॒స్యా॑ తేజ॒స్యా॑ త॒నూస్తయే॒మమꣳహ॑సో ముంచతం॒ యో
 వా॑మింద్రావరుణావ॒గ్నౌ స్రామ॒స్తం వా॑మే॒తేనావ॑ యజే॒ యో వా॑మింద్రావరుణా ద్వి॒పాథ్సు॑
 ప॒శుషు॒ చతు॑ష్పాథ్సు గో॒ష్ఠే గృ॒హేష్వ॒ప్స్వోష॑ధీషు॒ వన॒స్పతి॑షు॒
 స్రామ॒స్తం వా॑మే॒తేనావ॑ యజ॒ ఇంద్రో॒ వా ఏ॒తస్యే᳚

49 న్ద్రి॒యేణాఽప॑ క్రామతి॒ వరు॑ణ ఏనం వరుణపా॒శేన॑ గృహ్ణాతి॒ యః పా॒ప్మనా॑
 గృహీ॒తో భవ॑తి॒ యః పా॒ప్మనా॑ గృహీ॒తః స్యాత్తస్మా॑ ఏ॒తామైం᳚ద్రావరు॒ణీం
 ప॑య॒స్యాం᳚ నిర్వ॑పే॒దింద్ర॑ ఏ॒వాస్మి॑న్నింద్రి॒యం ద॑ధాతి॒ వరు॑ణ ఏనం
 వరుణపా॒శాన్ముం॑చతి పయ॒స్యా॑ భవతి॒ పయో॒ హి వా ఏ॒తస్మా॑దప॒క్రామ॒త్యథై॒ష
 పా॒ప్మనా॑ గృహీ॒తో యత్ప॑య॒స్యా॑ భవ॑తి॒ పయ॑ ఏ॒వాస్మిం॒తయా॑ దధాతి
 పయ॒స్యా॑యాం

50 పురో॒డాశ॒మవ॑ దధాత్యాత్మ॒న్వంత॑మే॒వైనం॑ కరో॒త్యథో॑ ఆ॒యత॑నవంతమే॒వ
 చ॑తు॒ర్ధా వ్యూ॑హతి ది॒క్ష్వే॑వ ప్రతి॑ తిష్ఠతి॒ పునః॒ సమూ॑హతి ది॒గ్భ్య
 ఏ॒వాస్మై॑ భేష॒జం క॑రోతి స॒మూహ్యావ॑ ద్యతి॒ యథావి॑ద్ధం నిష్కృం॒తతి॑
 తా॒దృగే॒వ తద్యో వా॑మింద్రావరుణావ॒గ్నౌ స్రామ॒స్తం వా॑మే॒తేనావ॑ యజ॒ ఇత్యా॑హ॒
 దురి॑ష్ట్యా ఏ॒వైనం॑ పాతి॒ యో వా॑మింద్రావరుణా ద్వి॒పాథ్సు॑ ప॒శుషు॒ స్రామ॒స్తం
 వా॑మే॒తేనావ॑ యజ॒ ఇత్యా॑హై॒తావ॑తీ॒ర్వా ఆప॒ ఓష॑ధయో॒ వన॒స్పత॑యః ప్ర॒జాః
 ప॒శవ॑ ఉపజీవ॒నీయా॒స్తా ఏ॒వాస్మై॑ వరుణపా॒శాన్ముం॑చతి .. 2. 3. 13.. ఏ॒తస్య॑
 పయ॒స్యా॑యాం పాతి॒ షడ్విꣳ॑శతిశ్చ .. 2. 3. 13..

51 స ప్ర॑త్న॒వన్ని కావ్యేంద్రం॑ వో వి॒శ్వత॒స్పరీంద్రం॒ నరః॑ . త్వం నః॑
 సోమ వి॒శ్వతో॒ రక్షా॑ రాజన్నఘాయ॒తః . న రి॑ష్యే॒త్త్వావ॑తః॒ సఖా᳚ .. యా
 తే॒ ధామా॑ని ది॒వి యా పృ॑థి॒వ్యాం యా పర్వ॑తే॒ష్వోష॑ధీష్వ॒ప్సు . తేభి॑ర్నో॒
 విశ్వైః᳚ సు॒మనా॒ అహే॑డ॒న్రాజం᳚థ్సోమ॒ ప్రతి॑ హ॒వ్యా గృ॑భాయ .. అగ్నీ॑షోమా॒
 సవే॑దసా॒ సహూ॑తీ వనతం॒ గిరః॑ . సం దే॑వ॒త్రా బ॑భూవథుః .. యు॒వ

52 మే॒తాని॑ ది॒వి రో॑చ॒నాన్య॒గ్నిశ్చ॑ సోమ॒ సక్ర॑తూ అధత్తం . యు॒వꣳ
 సింధూꣳ॑ ర॒భిశ॑స్తేరవ॒ద్యాదగ్నీ॑షోమా॒వముం॑చతం గృభీ॒తాన్ ..

 అగ్నీ॑షోమావి॒మꣳసు మే॑ శృణు॒తం వృ॑షణా॒ హవం᳚ . ప్రతి॑ సూ॒క్తాని॑ హర్యతం॒
 భవ॑తం దా॒శుషే॒ మయః॑ .. ఆన్యం ది॒వో మా॑త॒రిశ్వా॑ జభా॒రామ॑థ్నాద॒న్యం
 పరి॑ శ్యే॒నో అద్రేః᳚ . అగ్నీ॑షోమా॒ బ్రహ్మ॑ణా వావృధా॒నోరుం య॒జ్ఞాయ॑ చక్రథురు
 లో॒కం .. అగ్నీ॑షోమా హ॒విషః॒ ప్రస్థి॑తస్య వీ॒తꣳ

53 హర్య॑తం వృషణా జు॒షేథాం᳚ . సు॒శర్మా॑ణా॒ స్వవ॑సా॒ హి భూ॒తమథా॑ ధత్తం॒
 యజ॑మానాయ॒ శం యోః .. ఆ ప్యా॑యస్వ॒ సం తే᳚ .. గ॒ణానాం᳚ త్వా గ॒ణప॑తిꣳ హవామహే
 క॒విం క॑వీ॒నాము॑ప॒మశ్ర॑వస్తమం . జ్యే॒ష్ఠ॒రాజం॒ బ్రహ్మ॑ణాం బ్రహ్మణస్పత॒
 ఆ నః॑ శృ॒ణ్వన్నూ॒తిభిః॑ సీద॒ సాద॑నం .. స ఇజ్జనే॑న॒ స వి॒శా స జన్మ॑నా॒
 స పు॒త్రైర్వాజం॑ భరతే॒ ధనా॒ నృభిః॑ . దే॒వానాం॒ యః పి॒తర॑మా॒వివా॑సతి

54 శ్ర॒ద్ధామ॑నా హ॒విషా॒ బ్రహ్మ॑ణ॒స్పతిం᳚ .. స సు॒ష్టుభా॒ స ఋక్వ॑తా గ॒ణేన॑
 వ॒లꣳ రు॑రోజ ఫలి॒గꣳ రవే॑ణ . బృహ॒స్పతి॑రు॒స్రియా॑ హవ్య॒సూదః॒
 కని॑క్రద॒ద్వావ॑శతీ॒రుదా॑జత్ .. మరు॑తో॒ యద్ధ॑ వో ది॒వో యా వః॒ శర్మ॑ ..

 అ॒ర్య॒మా యా॑తి వృష॒భస్తువి॑ష్మాందా॒తా వసూ॑నాం పురుహూ॒తో అర్హన్॑ . స॒హ॒స్రా॒క్షో
 గో᳚త్ర॒భిద్వజ్ర॑బాహుర॒స్మాసు॑ దే॒వో ద్రవి॑ణం దధాతు .. యే తే᳚ఽర్యమన్బ॒హవో॑
 దేవ॒యానాః॒ పంథా॑నో

55 రాజంది॒వ ఆ॒చరం॑తి . తేభి॑ర్నో దేవ॒ మహి॒ శర్మ॑ యచ్ఛ॒ శం న॑ ఏధి
 ద్వి॒పదే॒ శం చతు॑ష్పదే .. బు॒ధ్నాదగ్ర॒మంగి॑రోభిర్గృణా॒నో వి పర్వ॑తస్య
 దృꣳహి॒తాన్యై॑రత్ . రు॒జద్రోధాꣳ॑సి కృ॒త్రిమా᳚ణ్యేషా॒ꣳ॒ సోమ॑స్య॒
 తా మద॒ ఇంద్ర॑శ్చకార .. బు॒ధ్నాదగ్రే॑ణ॒ వి మి॑మాయ॒ మానై॒ర్వజ్రే॑ణ॒
 ఖాన్య॑తృణన్న॒దీనాం᳚ . వృథా॑సృజత్ప॒థిభి॑ర్దీర్ఘయా॒థైః సోమ॑స్య॒ తా మద॒
 ఇంద్ర॑శ్చకార .

56 ప్ర యో జ॒జ్ఞే వి॒ద్వాꣳ అ॒స్య బంధుం॒ విశ్వా॑ని దే॒వో జని॑మా వివక్తి .
 బ్రహ్మ॒ బ్రహ్మ॑ణ॒ ఉజ్జ॑భార॒ మధ్యా᳚న్నీ॒చాదు॒చ్చా స్వ॒ధయా॒భి ప్రత॑స్థౌ
 .. మ॒హాన్మ॒హీ అ॑స్తభాయ॒ద్వి జా॒తో ద్యాꣳ సద్మ॒ పార్థి॑వం చ॒ రజః॑ . స
 బు॒ధ్నాదా᳚ష్ట జ॒నుషా॒భ్యగ్రం॒ బృహ॒స్పతి॑ర్దే॒వతా॒ యస్య॑ స॒మ్రాట్ .. బు॒ధ్నాద్యో
 అగ్ర॑మ॒భ్యర్త్యోజ॑సా॒ బృహ॒స్పతి॒మా వి॑వాసంతి దే॒వాః . భి॒నద్వ॒లం వి పురో॑
 దర్దరీతి॒ కని॑క్రద॒థ్సువ॑ర॒పో జి॑గాయ .. 2. 3. 14.. యు॒వం వీ॒తమా॒వివా॑సతి॒
 పంథా॑నో దీర్ఘయా॒థైః సోమ॑స్య॒ తా మద॒ ఇంద్ర॑శ్చకార దే॒వా నవ॑ చ .. 2. 3. 14..

 ఆ॒ది॒త్యేభ్యో॑ దే॒వా వై మృ॒త్యోర్దే॒వా వై స॒త్రమ॑ర్య॒మ్ణే
ప్ర॒జాప॑తే॒స్త్రయ॑స్త్రిꣳశత్ ప్ర॒జాప॑తిర్దే॒వేభ్యో॒ఽన్నాద్యం॑ దేవాసు॒రాస్తాన్రజ॑నో
ధ్రు॒వో॑సి॒ యన్నవ॒మైద॒గ్నిం వై ప్ర॒జాప॑తి॒ర్వరు॑ణాయ॒ యావా॑మింద్రావరుణా॒
స ప్ర॑త్న॒వచ్చతు॑ర్దశ ..

 ఆ॒ది॒త్యేభ్య॒స్త్వష్టు॑రస్మై॒ దాన॑కామా ఏ॒వావ॑ రుంధే॒గ్నిం వై స
ప్ర॑త్న॒వథ్షట్పం॑చా॒శత్ ..

 ఆ॒ది॒త్యేభ్యః॒ సువ॑ర॒పో జి॑గాయ ..

ద్వితీయకాండే చతుర్థః ప్రశ్నః 4

1 దే॒వా మ॑ను॒ష్యాః᳚ పి॒తర॒స్తే᳚ఽన్యత॑ ఆస॒న్నసు॑రా॒
   రక్షాꣳ॑సి పిశా॒చాస్తే᳚ఽన్యత॒స్తేషాం᳚ దే॒వానా॑ము॒త యదల్పం॒
   లోహి॑త॒మకు॑ర్వం॒తద్రక్షాꣳ॑సి॒ రాత్రీ॑భిరసుభ్నం॒తాంథ్సు॒బ్ధాన్మృ॒తాన॒భి
   వ్యౌ᳚చ్ఛ॒త్తే దే॒వా అ॑విదు॒ఱ్యో వై నో॒ఽయం మ్రి॒యతే॒ రక్షాꣳ॑సి॒వా ఇ॒మం
   ఘ్నం॒తీతి॒ తే రక్షా॒గ్॒స్యుపా॑మంత్రయంత॒ తాన్య॑బ్రువ॒న్వరం॑ వృణామహై॒ య

2 దసు॑రాం॒జయా॑మ॒ తన్నః॑ స॒హాస॒దితి॒ తతో॒ వై దే॒వా
   అసు॑రానజయం॒తేఽసు॑రాంజి॒త్వా రక్షా॒గ్॒స్యపా॑నుదంత॒ తాని॒
   రక్షా॒గ్॒స్యనృ॑తమక॒ర్తేతి॑ సమం॒తం దే॒వాన్పర్య॑విశం॒తే దే॒వా
   అ॒గ్నావ॑నాథంత॒ తే᳚ఽగ్నయే॒ ప్రవ॑తే పురో॒డాశ॑మ॒ష్టాక॑పాలం॒
   నిర॑వపన్న॒గ్నయే॑ విబా॒ధవ॑తే॒ఽగ్నయే॒ ప్రతీ॑కవతే॒ యద॒గ్నయే॒ ప్రవ॑తే
   ని॒రవ॑ప॒న్॒ యాన్యే॒వ పు॒రస్తా॒ద్రక్షా॒గ్॒స్యా

3 ఽసం॒తాని॒ తేన॒ ప్రాణు॑దంత॒ యద॒గ్నయే॑ విబా॒ధవ॑తే॒ యాన్యే॒వాభితో॒
   రక్షా॒గ్॒స్యాస॒న్ తాని॒ తేన॒ వ్య॑బాధంత॒ యద॒గ్నయే॒ ప్రతీ॑కవతే॒ యాన్యే॒వ
   ప॒శ్చాద్రక్షా॒గ్॒స్యాస॒న్ తాని॒ తేనాపా॑నుదంత॒ తతో॑ దే॒వా అభ॑వ॒న్పరాసు॑రా॒
   యో భ్రాతృ॑వ్యవాం॒థ్స్యాథ్స స్పర్ధ॑మాన ఏ॒తయేష్ట్యా॑ యజేతా॒గ్నయే॒ ప్రవ॑తే
   పురో॒డాశ॑మ॒ష్టాక॑పాలం॒ నిర్వ॑పేద॒గ్నయే॑ విబా॒ధవ॑తే॒

4 ఽగ్నయే॒ ప్రతీ॑కవతే॒ యద॒గ్నయే॒ ప్రవ॑తే ని॒ర్వప॑తి॒ య
 ఏ॒వాస్మా॒చ్ఛ్రేయా॒న్భ్రాతృ॑వ్య॒స్తం తేన॒ ప్ర ణు॑దతే॒ యద॒గ్నయే॑ విబా॒ధవ॑తే॒
 య ఏ॒వైనే॑న స॒దృఙ్తం తేన॒ వి బా॑ధతే॒ యద॒గ్నయే॒ ప్రతీ॑కవతే॒ య
 ఏ॒వాస్మా॒త్పాపీ॑యాం॒తం తేనాప॑ నుదతే॒ ప్ర శ్రేయాꣳ॑ సం॒ భ్రాతృ॑వ్యం నుద॒తేఽతి॑
 స॒దృశం॑ క్రామతి॒ నైనం॒ పాపీ॑యానాప్నోతి॒ య ఏ॒వం వి॒ద్వానే॒తయేష్ట్యా॒ యజ॑తే
 .. 2. 4. 1.. వృ॒ణా॒మ॒హై యత్పు॒రస్తా॒ద్రక్షాꣳ॑సి వపేద॒గ్నయే॑ విబా॒ధవ॑త
 ఏ॒వం చ॒త్వారి॑ చ .. 2. 4. 1..

5 దే॒వా॒సు॒రాః సంయ॑త్తా ఆస॒న్ తే దే॒వా అ॑బ్రువ॒న్॒ యో నో॑ వీ॒ర్యా॑వత్తమ॒స్తమను॑
 స॒మార॑భామహా॒ ఇతి॒ త ఇంద్ర॑మబ్రువం॒త్వం వై నో॑ వీ॒ర్యా॑వత్తమోఽసి॒ త్వామను॑
 స॒మార॑భామహా॒ ఇతి॒ సో᳚ఽబ్రవీత్తి॒స్రో మ॑ ఇ॒మాస్త॒నువో॑ వీ॒ర్యా॑వతీ॒స్తాః
 ప్రీ॑ణీ॒తాథాసు॑రాన॒భి భ॑విష్య॒థేతి॒ తా వై బ్రూ॒హీత్య॑బ్రువన్ని॒యమꣳ॑
 హో॒ముగి॒యం వి॑మృ॒ధేయమిం॑ద్రి॒యావ॒తీ

6 త్య॑బ్రవీ॒త్త ఇంద్రా॑యాꣳ హో॒ముచే॑ పురో॒డాశ॒మేకా॑దశకపాలం॒
 నిర॑వప॒న్నింద్రా॑య వైమృ॒ధాయేంద్రా॑యేంద్రి॒యావ॑తే॒ యదింద్రా॑యాꣳ హో॒ముచే॑
 ని॒రవ॑ప॒న్నꣳహ॑స ఏ॒వ తేనా॑ముచ్యంత॒ యదింద్రా॑య వైమృ॒ధాయ॒ మృధ॑
 ఏ॒వ తేనాపా᳚ఘ్నత॒ యదింద్రా॑యేంద్రి॒యావ॑త ఇంద్రి॒యమే॒వ తేనా॒త్మన్న॑దధత॒
 త్రయ॑స్త్రిꣳశత్కపాలం పురో॒డాశం॒ నిర॑వపం॒త్రయ॑స్త్రిꣳశ॒ద్వై దే॒వతా॒స్తా
 ఇంద్ర॑ ఆ॒త్మన్నను॑ స॒మారం॑భయత॒ భూత్యై॒

7 తాం వావ దే॒వా విజి॑తిముత్త॒మామసు॑రై॒ర్వ్య॑జయంత॒ యో భ్రాతృ॑వ్యవాం॒థ్స్యాథ్స
 స్పర్ధ॑మాన ఏ॒తయేష్ట్యా॑ యజే॒తేంద్రా॑యాꣳహో॒ముచే॑ పురో॒డాశ॒మేకా॑దశకపాలం॒
 నిర్వ॑పే॒దింద్రా॑య వైమృ॒ధాయేంద్రా॑యేంద్రి॒యావ॒తేఽꣳహ॑సా॒ వా ఏ॒ష గృ॑హీ॒తో
 యస్మా॒చ్ఛ్రేయా॒న్భ్రాతృ॑వ్యో॒యదింద్రా॑యాꣳహో॒ముచే॑ ని॒ర్వప॒త్యꣳహ॑స ఏ॒వ
 తేన॑ ముచ్యతే మృ॒ధా వా ఏ॒షో॑ఽభిష॑ణ్ణో॒ యస్మా᳚థ్సమా॒నేష్వ॒న్యః శ్రేయా॑ను॒తా

8 ఽభ్రా॑తృవ్యో॒ యదింద్రా॑య వైమృ॒ధాయ॒ మృధ॑ ఏ॒వ తేనాఽప॑ హతే॒
 యదింద్రా॑యేంద్రి॒యావ॑త ఇంద్రి॒యమే॒వ తేనా॒త్మంధ॑త్తే॒ త్రయ॑స్త్రిꣳశత్ కపాలం
 పురో॒డాశం॒ నిర్వ॑పతి॒ త్రయ॑స్త్రిꣳశ॒ద్వై దే॒వతా॒స్తా ఏ॒వ యజ॑మాన
 ఆ॒త్మన్నను॑ స॒మారం॑భయతే॒ భూత్యై॒ సా వా ఏ॒షా విజి॑తి॒ర్నామేష్టి॒ర్య ఏ॒వం
 వి॒ద్వానే॒తయేష్ట్యా॒ యజ॑త ఉత్త॒మామే॒వ విజి॑తిం॒ భ్రాతృ॑వ్యేణ॒ వి జ॑యతే ..

 2. 4. 2.. ఇం॒ద్రి॒యావ॑తీ॒ భూత్యా॑ ఉ॒తైకా॒న్న పం॑చా॒శచ్చ॑ .. 2. 4. 2..

9 దే॒వా॒సు॒రాః సంయ॑త్తా ఆసం॒తేషాం᳚ గాయ॒త్ఱ్యోజో॒ బల॑మింద్రి॒యం వీ॒ర్యం॑
 ప్ర॒జాం ప॒శూంథ్సం॒గృహ్యా॒దాయా॑ప॒ క్రమ్యా॑తిష్ఠ॒త్ తే॑ఽమన్యంత యత॒రాన్,
 వా ఇ॒యము॑పావ॒ర్థ్స్యతి॒ త ఇ॒దం భ॑విష్యం॒తీతి॒ తాం వ్య॑హ్వయంత॒
 విశ్వ॑కర్మ॒న్నితి॑ దే॒వా దాభీత్యసు॑రాః॒ సా నాన్య॑త॒రాగ్శ్చ॒ నోపావ॑ర్తత॒
 తే దే॒వా ఏ॒తద్యజు॑రపశ్య॒న్నోజో॑ఽసి॒ సహో॑ఽసి॒ బల॑మసి॒

10 భ్రాజో॑ఽసి దే॒వానాం॒ ధామ॒ నామా॑సి॒ విశ్వ॑మసి వి॒శ్వాయుః॒ సర్వ॑మసి
 స॒ర్వాయు॑రభి॒భూరితి॒ వావ దే॒వా అసు॑రాణా॒మోజో॒ బల॑మింద్రి॒యం వీ॒ర్యం॑
 ప్ర॒జాం ప॒శూన॑వృంజత॒ యద్గా॑య॒త్ర్య॑ప॒క్రమ్యాతి॑ష్ఠ॒త్తస్మా॑దే॒తాం
 గా॑య॒త్రీతీష్టి॑మాహుః సంవథ్స॒రో వై గా॑య॒త్రీ సం॑వథ్స॒రో వై
 తద॑ప॒క్రమ్యా॑తిష్ఠ॒ద్యదే॒తయా॑ దే॒వా అసు॑రాణా॒మోజో॒ బల॑మింద్రి॒యం వీ॒ర్యం॑

11 ప్ర॒జాం ప॒శూనవృం॑జత॒ తస్మా॑దే॒తాꣳ సం॑వ॒ర్గ ఇతీష్టి॑మాహు॒ఱ్యో
 భ్రాతృ॑వ్యవాం॒థ్స్యాథ్స స్పర్ధ॑మాన ఏ॒తయేష్ట్యా॑ యజేతా॒గ్నయే॑ సంవ॒ర్గాయ॑
 పురో॒డాశ॑మ॒ష్టాక॑పాలం॒ నిర్వ॑పే॒త్తꣳ శృ॒తమాస॑న్నమే॒తేన॒ యజు॑షా॒భి
 మృ॑శే॒దోజ॑ ఏ॒వ బల॑మింద్రి॒యం వీ॒ర్యం॑ ప్ర॒జాం ప॒శూన్భ్రాతృ॑వ్యస్య వృంక్తే॒
 భవ॑త్యా॒త్మనా॒ పరా᳚స్య॒ భ్రాతృ॑వ్యో భవతి .. 2. 4. 3.. బల॑మస్యే॒తయా॑ దే॒వా
 అసు॑రాణా॒మోజో॒ బల॑మింద్రి॒యం వీ॒ర్యం॑ పంచ॑ చత్వారిꣳశచ్చ .. 2. 4. 3..

12 ప్ర॒జాప॑తిః ప్ర॒జా అ॑సృజత॒ తా అ॑స్మాథ్సృ॒ష్టాః పరా॑చీరాయం॒తా
 యత్రావ॑సం॒తతో॑ గ॒ర్ముదుద॑తిష్ఠ॒త్తా బృహ॒స్పతి॑శ్చా॒న్వవై॑తా॒ꣳ॒
 సో᳚ఽబ్రవీ॒ద్బృహ॒స్పతి॑ర॒నయా᳚ త్వా॒ ప్రతి॑ష్ఠా॒న్యథ॑ త్వా
 ప్ర॒జా ఉ॒పావ॑ర్థ్స్యం॒తీతి॒ తం ప్రాతి॑ష్ఠ॒త్తతో॒ వై ప్ర॒జాప॑తిం ప్ర॒జా
 ఉ॒పావ॑ర్తంత॒ యః ప్ర॒జాకా॑మః॒ స్యాత్తస్మా॑ ఏ॒తం ప్రా॑జాప॒త్యం గా᳚ర్ము॒తం చ॒రుం
 నిర్వ॑పేత్ప్ర॒జాప॑తి

13 మే॒వ స్వేన॑ భాగ॒ధేయే॒నోప॑ ధావతి॒ స ఏ॒వాస్మై᳚ ప్ర॒జాం ప్ర జ॑నయతి
 ప్ర॒జాప॑తిః ప॒శూన॑సృజత॒ తే᳚ఽస్మాథ్సృ॒ష్టాః పరాం᳚చ ఆయ॒న్ తే
 యత్రావ॑సం॒తతో॑ గ॒ర్ముదుద॑తిష్ఠ॒త్ తాన్పూ॒షా చా॒న్వవై॑తా॒ꣳ॒ సో᳚ఽబ్రవీత్
 పూ॒షానయా॑ మా॒ ప్రతి॒ష్ఠాథ॑ త్వా ప॒శవ॑ ఉ॒పావ॑ర్థ్స్యం॒తీతి॒ మాం ప్రతి॒ష్ఠేతి॒
 సోమో᳚ఽబ్రవీ॒న్మమ॒ వా

14 అ॑కృష్టప॒చ్యమిత్యు॒భౌ వాం॒ ప్రతి॑ష్ఠా॒నీత్య॑బ్రవీ॒త్తౌ ప్రాతి॑ష్ఠ॒త్తతో॒
 వై ప్ర॒జాప॑తిం ప॒శవ॑ ఉ॒పావ॑ర్తంత॒ యః ప॒శుకా॑మః॒ స్యాత్తస్మా॑
 ఏ॒తꣳ సో॑మాపౌ॒ష్ణం గా᳚ర్ము॒తం చ॒రుం నిర్వ॑పేథ్సోమాపూ॒షణా॑వే॒వ స్వేన॑
 భాగ॒ధేయే॒నోప॑ ధావతి॒ తావే॒వాస్మై॑ ప॒శూన్ ప్ర జ॑నయతః॒ సోమో॒ వై రే॑తో॒ధాః
 పూ॒షా ప॑శూ॒నాం ప్ర॑జనయి॒తా సోమ॑ ఏ॒వాస్మై॒ రేతో॒ దధా॑తి పూ॒షా ప॒శూన్ ప్ర
 జ॑నయతి .. 2. 4. 4.. వ॒పే॒త్ ప్ర॒జాప॑తిం॒ వై దధా॑తి పూ॒షా త్రీణి॑ చ .. 2. 4. 4..

15 అగ్నే॒ గోభి॑ర్న॒ ఆ గ॒హీందో॑ పు॒ష్ట్యా జు॑షస్వ నః . ఇంద్రో॑ ధ॒ర్తా గృ॒హేషు॑
 నః .. స॒వి॒తా యః స॑హ॒స్రియః॒ స నో॑ గృ॒హేషు॑ రారణత్ . ఆ పూ॒షా ఏ॒త్వా వసు॑
 .. ధా॒తా ద॑దాతు నో ర॒యిమీశా॑నో॒ జగ॑త॒స్పతిః॑ . స నః॑ పూ॒ర్ణే న॑ వావనత్ ..

 త్వష్టా॒ యో వృ॑ష॒భో వృషా॒ స నో॑ గృ॒హేషు॑ రారణత్ . స॒హస్రే॑ణా॒యుతే॑న
 చ .. యేన॑ దే॒వా అ॒మృతం॑

16 దీ॒ర్ఘ2ꣳ శ్రవో॑ ది॒వ్యైర॑యంత . రాయ॑స్పోష॒ త్వమ॒స్మభ్యం॒ గవాం᳚
 కు॒ల్మిం జీ॒వస॒ ఆ యు॑వస్వ .. అ॒గ్నిర్గృ॒హప॑తిః॒ సోమో॑ విశ్వ॒వనిః॑ సవి॒తా
 సు॑మే॒ధాః స్వాహా᳚ . అగ్నే॑ గృహపతే॒ యస్తే॒ ఘృత్యో॑ భా॒గస్తేన॒ స హ॒ ఓజ॑
 ఆ॒క్రమ॑మాణాయ ధేహి॒ శ్రైష్ఠ్యా᳚త్ప॒థో మా యో॑షం మూ॒ర్ధా భూ॑యాస॒గ్గ్॒ స్వాహా᳚
 .. 2. 4. 5.. అ॒మృత॑మ॒ష్టాత్రిꣳ॑శచ్చ .. 2. 4. 5..

17 చి॒త్రయా॑ యజేత ప॒శుకా॑మ ఇ॒యం వై చి॒త్రా యద్వా అ॒స్యాం విశ్వం॑ భూ॒తమధి॑
 ప్ర॒జాయ॑తే॒ తేనే॒యం చి॒త్రా య ఏ॒వం వి॒ద్వాగ్శ్చి॒త్రయా॑ ప॒శుకా॑మో॒ యజ॑తే॒
 ప్ర ప్ర॒జయా॑ ప॒శుభి॑ర్మిథు॒నైర్జా॑యతే॒ ప్రైవాగ్నే॒ యేన॑ వాపయతి॒ రేతః॑
 సౌ॒మ్యేన॑ దధాతి॒ రేత॑ ఏ॒వ హి॒తం త్వష్టా॑ రూ॒పాణి॒ వి క॑రోతి సారస్వ॒తౌ
 భ॑వత ఏ॒తద్వై దైవ్యం॑ మిథు॒నం దైవ్య॑మే॒వాస్మై॑

18 మిథు॒నం మ॑ధ్య॒తో ద॑ధాతి॒ పుష్ట్యై᳚ ప్ర॒జన॑నాయ సినీవా॒ల్యై చ॒రుర్భ॑వతి॒
 వాగ్వై సి॑నీవా॒లీ పుష్టిః॒ ఖలు॒ వై వాక్పుష్టి॑మే॒వ వాచ॒ముపై᳚త్యైం॒ద్ర ఉ॑త్త॒మో
 భ॑వతి॒ తేనై॒వ తన్మి॑థు॒నꣳ స॒ప్తైతాని॑ హ॒వీꣳషి॑ భవంతి స॒ప్త
 గ్రా॒మ్యాః ప॒శవః॑ స॒ప్తార॒ణ్యాః స॒ప్త ఛందాగ్॑స్యు॒భయ॒స్యావ॑రుద్ధ్యా॒ అథై॒తా
 ఆహు॑తీర్జుహోత్యే॒తే వై దే॒వాః పుష్టి॑పతయ॒స్త ఏ॒వాస్మి॒న్పుష్టిం॑ దధతి॒ పుష్య॑తి
 ప్ర॒జయా॑ ప॒శుభి॒రథో॒ యదే॒తా ఆహు॑తీర్జు॒హోతి॒ ప్రతి॑ష్ఠిత్యై .. 2. 4. 6..

 అ॒స్మై॒ త ఏ॒వ ద్వాద॑శ చ .. 2. 4. 6..

19 మా॒రు॒తమ॑సి మ॒రుతా॒మోజో॒ఽపాం ధారాం᳚ భింధి ర॒మయ॑త మరుతః
 శ్యే॒నమా॒యినం॒ మనో॑జవసం॒ వృష॑ణꣳ సువృ॒క్తిం . యేన॒
 శర్ధ॑ ఉ॒గ్రమవ॑సృష్ట॒మేతి॒ తద॑శ్వినా॒ పరి॑ ధత్త2ꣳ స్వ॒స్తి ..

 పు॒రో॒వా॒తో వర్షం॑జి॒న్వరా॒వృథ్స్వాహా॑ వా॒తావ॒ద్వర్ష॑న్ను॒గ్రరా॒వృథ్స్వాహా᳚
 స్త॒నయ॒న్వర్ష॑న్ భీ॒మరా॒వృథ్స్వాహా॑ఽనశ॒న్య॑వ॒స్ఫూర్జ॑న్ ది॒ద్యుద్వర్ష॑న్
 త్వే॒షరా॒వృథ్స్వాహా॑తిరా॒త్రం వర్ష॑న్పూ॒ర్తిరా॒వృథ్

20 స్వాహా॑ బ॒హు హా॒యమ॑వృషా॒దితి॑ శ్రు॒తరా॒వృథ్స్వాహా॒తప॑తి॒
 వర్ష॑న్వి॒రాడా॒వృథ్స్వాహా॑వ॒స్ఫూర్జ॑న్ ది॒ద్యుద్వర్ష॑న్ భూ॒తరా॒వృథ్స్వాహా॒
 మాందా॒ వాశాః॒ శుంధ్యూ॒రజి॑రాః . జ్యోతి॑ష్మతీ॒స్తమ॑స్వరీ॒రుంద॑తీః॒
 సుఫే॑నాః . మిత్ర॑భృతః॒, క్షత్ర॑భృతః॒ సురా᳚ష్ట్రా ఇ॒హ మా॑వత .
 వృష్ణో॒ అశ్వ॑స్య సం॒దాన॑మసి॒వృష్ట్యై॒ త్వోప॑ నహ్యామి .. 2. 4. 7..

 పూ॒ర్తిరా॒వృద్ద్విచ॑త్వారిꣳశచ్చ .. 2. 4. 7..

21 దేవా॑ వసవ్యా॒ అగ్నే॑ సోమ సూర్య . దేవాః᳚ శర్మణ్యా॒ మిత్రా॑వరుణార్యమన్ .
 దేవాః᳚ సపీత॒యోఽపాం᳚ నపాదాశుహేమన్ . ఉ॒ద్నో ద॑త్తోఽద॒ధిం భిం॑త ది॒వః
 ప॒ర్జన్యా॑దం॒తరి॑క్షాత్ పృథి॒వ్యాస్తతో॑ నో॒ వృష్ట్యా॑వత . దివా॑ చి॒త్తమః॑
 కృణ్వంతి ప॒ర్జన్యే॑నోదవా॒హేన॑ . పృ॒థి॒వీం యద్వ్యుం॒దంతి॑ .. ఆ యం నరః॑
 సు॒దాన॑వో దదా॒శుషే॑ ది॒వః కోశ॒మచు॑చ్యవుః . వి ప॒ర్జన్యాః᳚ సృజంతి॒
 రోద॑సీ॒ అను॒ ధన్వ॑నా యంతి

22 వృ॒ష్టయః॑ .. ఉదీ॑రయథా మరుతః సముద్ర॒తో యూ॒యం వృ॒ష్టిం వ॑ర్షయథా
 పురీషిణః . న వో॑ దస్రా॒ ఉప॑ దస్యంతి ధే॒నవః॒ శుభం॑ యా॒తామను॒ రథా॑
 అవృథ్సత .. సృ॒జా వృ॒ష్టిం ది॒వ ఆద్భిః స॑ము॒ద్రం పృ॑ణ . అ॒బ్జా అ॑సి
 ప్రథమ॒జా బల॑మసి సము॒ద్రియం᳚ .. ఉన్నం॑ భయ పృథి॒వీం భిం॒ధీదం ది॒వ్యం
 నభః॑ . ఉ॒ద్నో ది॒వ్యస్య॑ నో దే॒హీశా॑నో॒ వి సృ॑జా॒ దృతిం᳚ .. యే దే॒వా
 ది॒విభా॑గా॒ యే᳚ఽన్తరి॑క్షభాగా॒ యే పృ॑థి॒విభా॑గాః . త ఇ॒మం య॒జ్ఞమ॑వంతు॒
 త ఇ॒దం క్షేత్ర॒మా వి॑శంతు॒ త ఇ॒దం క్షేత్ర॒మను॒ వి వి॑శంతు .. 2. 4. 8..

 యం॒తి॒ దే॒వా విꣳ॑శ॒తిశ్చ॑ .. 2. 4. 8..

23 మా॒రు॒తమ॑సి మ॒రుతా॒మోజ॒ ఇతి॑ కృ॒ష్ణం వాసః॑ కృ॒ష్ణతూ॑షం॒ పరి॑ ధత్త
 ఏ॒తద్వై వృష్ట్యై॑ రూ॒పꣳ సరూ॑ప ఏ॒వ భూ॒త్వా ప॒ర్జన్యం॑ వర్షయతి ర॒మయ॑త
 మరుతః శ్యే॒నమా॒యిన॒మితి॑ పశ్చాద్వా॒తం ప్రతి॑ మీవతి పురోవా॒తమే॒వ జ॑నయతి
 వ॒ర్॒షస్యావ॑రుద్ధ్యై వాతనా॒మాని॑ జుహోతి వా॒యుర్వై వృష్ట్యా॑ ఈశే వా॒యుమే॒వ స్వేన॑
 భాగ॒ధేయే॒నోప॑ ధావతి॒ స ఏ॒వాస్మై॑ ప॒ర్జన్యం॑ వర్షయత్య॒ష్టౌ

24 జు॑హోతి॒ చత॑స్రో॒ వై దిశ॒శ్చత॑స్రోఽవాంతరది॒శా ది॒గ్భ్య ఏ॒వ
 వృష్టి॒ꣳ॒ సం ప్ర చ్యా॑వయతి కృష్ణాజి॒నే సం యౌ॑తి హ॒విరే॒వాక॑రంతర్వే॒ది సం
 యౌ॒త్యవ॑రుద్ధ్యై॒ యతీ॑నామ॒ద్యమా॑నానాꣳ శీ॒ర్షాణి॒ పరా॑పతం॒తే ఖ॒ర్జూరా॑
 అభవం॒తేషా॒ꣳ॒ రస॑ ఊ॒ర్ధ్వో॑ఽపత॒త్తాని॑ క॒రీరా᳚ణ్యభవంథ్సౌ॒మ్యాని॒
 వై క॒రీరా॑ణి సౌ॒మ్యా ఖలు॒ వా ఆహు॑తిర్ది॒వో వృష్టిం॑ చ్యావయతి॒ యత్క॒రీరా॑ణి॒
 భవం॑తి

25 సౌ॒మ్యయై॒వాహు॑త్యా ది॒వో వృష్టి॒మవ॑ రుంధే॒ మధు॑షా॒ సం యౌ᳚త్య॒పాం
 వా ఏ॒ష ఓష॑ధీనా॒ꣳ॒ రసో॒ యన్మధ్వ॒ద్భ్య ఏ॒వౌష॑ధీభ్యో వర్ష॒త్యథో॑
 అ॒ద్భ్య ఏ॒వౌష॑ధీభ్యో॒ వృష్టిం॒ ని న॑యతి॒ మాందా॒ వాశా॒ ఇతి॒ సం యౌ॑తి
 నామ॒ధేయై॑రే॒వైనా॒ అచ్ఛై॒త్యథో॒ యథా᳚ బ్రూ॒యాదసా॒వేహీత్యే॒వమే॒వైనా॑
 నామ॒ధేయై॒రా

26 చ్యా॑వయతి॒ వృష్ణో॒ అశ్వ॑స్య సం॒దాన॑మసి॒ వృష్ట్యై॒ త్వోప॑ నహ్యా॒మీత్యా॑హ॒
 వృషా॒ వా అశ్వో॒ వృషా॑ ప॒ర్జన్యః॑ కృ॒ష్ణ ఇ॑వ॒ ఖలు॒ వై భూ॒త్వా వ॑ర్షతి
 రూ॒పేణై॒వైన॒ꣳ॒ సమ॑ర్ధయతి వ॒ర్షస్యావ॑రుద్ధ్యై .. 2. 4. 9.. అ॒ష్టౌ భవం॑తి
 నామ॒ధేయై॒రైకా॒న్న త్రి॒ꣳ॒శచ్చ॑ .. 2. 4. 9..

27 దేవా॑ వసవ్యా॒ దేవాః᳚ శర్మణ్యా॒ దేవాః᳚ సపీతయ॒ ఇత్యా బ॑ధ్నాతి
 దే॒వతా॑భిరే॒వాన్వ॒హం వృష్టి॑మిచ్ఛతి॒ యది॒ వర్షే॒త్తావ॑త్యే॒వ హో॑త॒వ్యం॑
 యది॒ న వర్షే॒చ్ఛ్వో భూ॒తే హ॒విర్నిర్వ॑పేదహోరా॒త్రే వై మి॒త్రావరు॑ణావహోరా॒త్రాభ్యాం॒
 ఖలు॒ వై ప॒ర్జన్యో॑ వర్షతి॒ నక్తం॑ వా॒ హి దివా॑ వా॒ వర్ష॑తి మి॒త్రావరు॑ణావే॒వ
 స్వేన॑ భాగ॒ధేయే॒నోప॑ ధావతి॒ తావే॒వాస్మా॑

28 అహోరా॒త్రాభ్యాం᳚ ప॒ర్జన్యం॑ వర్షయతో॒ఽగ్నయే॑ ధామ॒చ్ఛదే॑
 పురో॒డాశ॑మ॒ష్టాక॑పాలం॒ నిర్వ॑పేన్మారు॒తꣳ స॒ప్తక॑పాలꣳ
 సౌ॒ర్యమేక॑కపాలమ॒గ్నిర్వా ఇ॒తో వృష్టి॒ముదీ॑రయతి మ॒రుతః॑ సృ॒ష్టాం న॑యంతి
 య॒దా ఖలు॒ వా అ॒సావా॑ది॒త్యో న్య॑ఙ్ఙ్ర॒శ్మిభిః॑ పర్యా॒వర్త॒తేఽథ॑ వర్షతి
 ధామ॒చ్ఛది॑వ ఖలు॒ వై భూ॒త్వా వ॑ర్షత్యే॒తా వై దే॒వతా॒ వృష్ట్యా॑ ఈశతే॒
 తా ఏ॒వ స్వేన॑ భాగ॒ధేయే॒నోప॑ ధావతి॒ తా

29 ఏ॒వాస్మై॑ ప॒ర్జన్యం॑ వర్షయంత్యు॒తావ॑ర్షిష్య॒న్వర్ష॑త్యే॒వ సృ॒జా వృ॒ష్టిం
 ది॒వ ఆద్భిః స॑ము॒ద్రం పృ॒ణేత్యా॑హే॒మాశ్చై॒వామూశ్చా॒పః సమ॑ర్ధయ॒త్యథో॑
 ఆ॒భిరే॒వామూరచ్ఛై᳚త్య॒బ్జా అ॑సి ప్రథమ॒జా బల॑మసి సము॒ద్రియ॒మిత్యా॑హ
 యథాయ॒జురే॒వైతదున్నం॑ భయ పృథి॒వీమితి॑ వర్షా॒హ్వాం జు॑హోత్యే॒షా వా ఓష॑ధీనాం
 వృష్టి॒వని॒స్తయై॒వ వృష్టి॒మా చ్యా॑వయతి॒ యే దే॒వా ది॒విభా॑గా॒ ఇతి॑
 కృష్ణాజి॒నమవ॑ ధూనోతీ॒మ ఏ॒వాస్మై॑ లో॒కాః ప్రీ॒తా అ॒భీష్టా॑ భవంతి .. 2. 4. 10..

అ॒స్మై॒ ధా॒వ॒తి॒ తా వా ఏక॑విꣳశతిశ్చ .. 2. 4. 10..

30 సర్వా॑ణి॒ ఛందాగ్॑స్యే॒తస్యా॒మిష్ట్యా॑మ॒నూచ్యా॒నీత్యా॑హుస్త్రి॒ష్టుభో॒ వా
 ఏ॒తద్వీ॒ర్యం॑ యత్ క॒కుదు॒ష్ణిహా॒ జగ॑త్యై॒ యదు॑ష్ణిహ క॒కుభా॑వ॒న్వాహ॒
 తేనై॒వ సర్వా॑ణి॒ ఛందా॒గ్॒స్యవ॑ రుంధే గాయ॒త్రీ వా ఏ॒షా యదు॒ష్ణిహా॒ యాని॑
 చ॒త్వార్యధ్య॒క్షరా॑ణి॒ చతు॑ష్పాద ఏ॒వ తే ప॒శవో॒ యథా॑ పురో॒డాశే॑
 పురో॒డాశోఽధ్యే॒వమే॒వ తద్యదృ॒చ్యధ్య॒క్షరా॑ణి॒ యజ్జగ॑త్యా

31 పరిద॒ధ్యాదంతం॑ య॒జ్ఞం గ॑మయేత్త్రి॒ష్టుభా॒ పరి॑ దధాతీంద్రి॒యం వై వీ॒ర్యం॑
 త్రి॒ష్టుగిం॑ద్రి॒య ఏ॒వ వీ॒ర్యే॑ య॒జ్ఞం ప్రతి॑ ష్ఠాపయతి॒ నాంతం॑ గమయ॒త్యగ్నే॒
 త్రీ తే॒ వాజి॑నా॒ త్రీ ష॒ధస్థేతి॒ త్రివ॑త్యా॒ పరి॑ దధాతి సరూప॒త్వాయ॒ సర్వో॒
 వా ఏ॒ష య॒జ్ఞో యత్త్రై॑ధాత॒వీయం॒ కామా॑యకామాయ॒ ప్ర యు॑జ్యతే॒ సర్వే᳚భ్యో॒
 హి కామే᳚భ్యో య॒జ్ఞః ప్ర॑యు॒జ్యతే᳚ త్రైధాత॒వీయే॑న యజేతాభి॒చరం॒థ్సర్వో॒ వా

32 ఏ॒ష య॒జ్ఞో యత్త్రై॑ధాత॒వీయ॒ꣳ॒ సర్వే॑ణై॒వైనం॑ య॒జ్ఞేనా॒భి
 చ॑రతి స్తృణు॒త ఏ॒వైన॑మే॒తయై॒వ య॑జేతాభిచ॒ర్యమా॑ణః॒ సర్వో॒
 వా ఏ॒ష య॒జ్ఞో యత్త్రై॑ధాత॒వీయ॒ꣳ॒ సర్వే॑ణై॒వ య॒జ్ఞేన॑ యజతే॒
 నైన॑మభి॒చరం᳚థ్స్తృణుత ఏ॒తయై॒వ య॑జేత స॒హస్రే॑ణ య॒క్ష్యమా॑ణః॒
 ప్రజా॑తమే॒వైన॑ద్దదాత్యే॒తయై॒వ య॑జేత స॒హస్రే॑ణేజా॒నోఽన్తం॒ వా ఏ॒ష
 ప॑శూ॒నాం గ॑చ్ఛతి॒

33 యః స॒హస్రే॑ణ॒ యజ॑తేప్ర॒జాప॑తిః॒ ఖలు॒ వై ప॒శూన॑సృజత॒
 తాగ్ స్త్రై॑ధాత॒వీయే॑నై॒వాసృ॑జత॒ య ఏ॒వం వి॒ద్వాగ్ స్త్రై॑ధాత॒వీయే॑న
 ప॒శుకా॑మో॒ యజ॑తే॒ యస్మా॑దే॒వ యోనేః᳚ ప్ర॒జాప॑తిః ప॒శూనసృ॑జత॒
 తస్మా॑దే॒వైనాం᳚థ్సృజత॒ ఉపై॑న॒ముత్త॑రꣳ స॒హస్రం॑ నమతి దే॒వతా᳚భ్యో॒
 వా ఏ॒ష ఆ వృ॑శ్చ్యతే॒ యో య॒క్ష్య ఇత్యు॒క్త్వా న యజ॑తే త్రైధాత॒వీయే॑న యజేత॒
 సర్వో॒ వా ఏ॒ష య॒జ్ఞో

34 యత్త్రై॑ధాత॒వీయ॒ꣳ॒ సర్వే॑ణై॒వ య॒జ్ఞేన॑ యజతే॒ న దే॒వతా᳚భ్య॒
 ఆ వృ॑శ్చ్యతే॒ ద్వాద॑శకపాలః పురో॒డాశో॑ భవతి॒ తే త్రయ॒శ్చతు॑ష్కపాలాత్
 త్రిష్షమృద్ధ॒త్వాయ॒ త్రయః॑ పురో॒డాశా॑ భవంతి॒ త్రయ॑ ఇ॒మే లో॒కా ఏ॒షాం
 లో॒కానా॒మాప్త్యా॒ ఉత్త॑రౌత్తరో॒ జ్యాయా᳚న్భవత్యే॒వమి॑వ॒ హీమే లో॒కా య॑వ॒మయో॒
 మధ్య॑ ఏ॒తద్వా అం॒తరి॑క్షస్య రూ॒పꣳ సమృ॑ద్ధ్యై॒ సర్వే॑షామభి
 గ॒మయ॒న్నవ॑ద్య॒త్యచ్ఛం॑బట్కార॒ꣳ॒ హిర॑ణ్యం దదాతి॒ తేజ॑ ఏ॒వా

35 ఽవ॑ రుంధే తా॒ర్ప్యం ద॑దాతి ప॒శూనే॒వావ॑ రుంధే ధే॒నుం ద॑దాత్యా॒శిష॑
 ఏ॒వావ॑ రుంధే॒ సామ్నో॒ వా ఏ॒ష వర్ణో॒ యద్ధిర॑ణ్యం॒ యజు॑షాం
 తా॒ర్ప్యము॑క్థామ॒దానాం᳚ ధే॒నురే॒తానే॒వ సర్వా॒న్వర్ణా॒నవ॑ రుంధే .. 2. 4. 11..

 జగ॑త్యాభి॒చరం॒థ్సర్వో॒ వై గ॑చ్ఛతి య॒జ్ఞస్తేజ॑ ఏ॒వ త్రి॒ꣳ॒శచ్చ॑
 .. 2. 4. 11..

36 త్వష్టా॑ హ॒తపు॑త్రో॒ వీంద్ర॒ꣳ॒ సోమ॒మాహ॑ర॒త్తస్మి॒న్నింద్ర॑
 ఉపహ॒వమై᳚చ్ఛత॒ తం నోపా᳚హ్వయత పు॒త్రం మే॑ఽవధీ॒రితి॒ స య॑జ్ఞవేశ॒సం
 కృ॒త్వా ప్రా॒సహా॒ సోమ॑మపిబ॒త్తస్య॒ యద॒త్యశి॑ష్యత॒ తత్త్వష్టా॑హవ॒నీయ॒ముప॒
 ప్రావ॑ర్తయ॒థ్స్వాహేంద్ర॑శత్రుర్వర్ధ॒స్వేతి॒ స యావ॑దూ॒ర్ధ్వః ప॑రా॒విధ్య॑తి॒
 తావ॑తి స్వ॒యమే॒వ వ్య॑రమత॒ యది॑ వా॒ తావ॑త్ప్రవ॒ణమా

37 ఽసీ॒ద్యది॑ వా॒ తావ॒దధ్య॒గ్నేరాసీ॒థ్స సం॒భవ॑న్న॒గ్నీషోమా॑వ॒భి
 సమ॑భవ॒థ్స ఇ॑షుమా॒త్రమి॑షుమాత్రం॒ విష్వ॑ఙ్ఙవర్ధత॒ స ఇ॒మా3ꣳ
 ల్లో॒కాన॑వృణో॒ద్యది॒మా3ꣳల్లో॒కానవృ॑ణో॒త్తద్వృ॒త్రస్య॑ వృత్ర॒త్వం
 తస్మా॒దింద్రో॑ఽబిభే॒దపి॒ త్వష్టా॒ తస్మై॒ త్వష్టా॒ వజ్ర॑మసించ॒త్తపో॒ వై స
 వజ్ర॑ ఆసీ॒త్తముద్యం॑తుం॒ నాశ॑క్నో॒దథ॒ వై తర్హి॒ విష్ణు॑

38 ర॒న్యా దే॒వతా॑ఽసీ॒థ్సో᳚ఽబ్రవీ॒ద్విష్ణ॒వేహీ॒దమా హ॑రిష్యావో॒ యేనా॒యమి॒దమితి॒
 స విష్ణు॑స్త్రే॒ధాత్మానం॒ వి న్య॑ధత్త పృథి॒వ్యాం తృతీ॑యమం॒తరి॑క్షే॒ తృతీ॑యం
 ది॒వి తృతీ॑యమభి పర్యావ॒ర్తాద్ధ్యబి॑భే॒ద్యత్ పృ॑థి॒వ్యాం తృతీ॑య॒మాసీ॒త్
 తేనేంద్రో॒ వజ్ర॒ముద॑యచ్ఛ॒ద్విష్ణ్వ॑నుస్థితః॒ సో᳚ఽబ్రవీ॒న్మా మే॒ ప్ర హా॒రస్తి॒
 వా ఇ॒దం

39 మయి॑ వీ॒ర్యం॑ తత్తే॒ ప్ర దా᳚స్యా॒మీతి॒ తద॑స్మై॒
 ప్రాయ॑చ్ఛ॒త్తత్ప్రత్య॑గృహ్ణా॒దధా॒ మేతి॒ తద్విష్ణ॒వేతి॒ ప్రాయ॑చ్ఛ॒త్తద్విష్ణుః॒
 ప్రత్య॑గృహ్ణాద॒స్మాస్వింద్ర॑ ఇంద్రి॒యం ద॑ధా॒త్వితి॒ యదం॒తరి॑క్షే॒
 తృతీ॑య॒మాసీ॒త్తేనేంద్రో॒ వజ్ర॒ముద॑యచ్ఛ॒ద్విష్ణ్వ॑నుస్థితః॒ సో᳚ఽబ్రవీ॒న్మా మే॒
 ప్ర హా॒రస్తి॒ వా ఇ॒దం

40 మయి॑ వీ॒ర్యం॑ తత్తే॒ ప్ర దా᳚స్యా॒మీతి॒ తద॑స్మై॒ ప్రాయ॑చ్ఛ॒త్
 తత్ప్రత్య॑గృహ్ణా॒ద్ద్విర్మా॑ధా॒ ఇతి॒ తద్విష్ణ॒వేతి॒ ప్రాయ॑చ్ఛ॒త్తద్విష్ణుః॒
 ప్రత్య॑గృహ్ణాద॒స్మాస్వింద్ర॑ ఇంద్రి॒యం ద॑ధా॒త్వితి॒ యద్ది॒వి
 తృతీ॑య॒మాసీ॒త్తేనేంద్రో॒ వజ్ర॒ముద॑యచ్ఛ॒ద్విష్ణ్వ॑నుస్థితః॒ సో᳚ఽబ్రవీ॒న్మా మే॒
 ప్ర హా॒ర్యేనా॒హ

41 మి॒దమస్మి॒ తత్తే॒ ప దా᳚స్యా॒మీతి॒ త్వీ(3) ఇత్య॑బ్రవీథ్సం॒ధాం తు సం
 ద॑ధావ హై॒ త్వామే॒వ ప్ర వి॑శా॒నీతి॒ యన్మాం ప్ర॑వి॒శేః కిం మా॑ భుంజ్యా॒
 ఇత్య॑బ్రవీ॒త్త్వామే॒వేంధీ॑య॒ తవ॒ భోగా॑య॒ త్వాం ప్ర వి॑శేయ॒మిత్య॑బ్రవీ॒త్తం
 వృ॒త్రః ప్రావి॑శదు॒దరం॒ వై వృ॒త్రః, క్షు॒త్ఖలు॒ వై మ॑ను॒ష్య॑స్య॒
 భ్రాతృ॑వ్యో॒

42 య ఏ॒వం వేద॒ హంతి॒ క్షుధం॒ భ్రాతృ॑వ్యం॒ తద॑స్మై॒
 ప్రాయ॑చ్ఛ॒త్తత్ప్రత్య॑గృహ్ణా॒త్త్రిర్మా॑ధా॒ ఇతి॒ తద్విష్ణ॒వేతి॒
 ప్రాయ॑చ్ఛ॒త్తద్విష్ణుః॒ ప్రత్య॑గృహ్ణాద॒స్మాస్వింద్ర॑ ఇంద్రి॒యం ద॑ధా॒త్వితి॒
 యత్త్రిః ప్రాయ॑చ్ఛ॒త్త్రిః ప్ర॒త్యగృ॑హ్ణా॒త్తత్త్రి॒ధాతో᳚స్త్రిధాతు॒త్వం
 యద్విష్ణు॑ర॒న్వతి॑ష్ఠత॒ విష్ణ॒వేతి॒ ప్రాయ॑చ్ఛ॒త్తస్మా॑దైంద్రావైష్ణ॒వꣳ
 హ॒విర్భ॑వతి॒ యద్వా ఇ॒దం కిం చ॒ తద॑స్మై॒ తత్ప్రాయ॑చ్ఛ॒దృచః॒ సామా॑ని॒
 యజూꣳ॑షి స॒హస్రం॒ వా అ॑స్మై॒ తత్ప్రాయ॑చ్ఛ॒త్తస్మా᳚థ్స॒హస్ర॑దక్షిణం ..

 2. 4. 12.. ప్ర॒వ॒ణం విష్ణు॒ర్వా ఇ॒దమి॒దమ॒హం యో భ॑వ॒త్యేక॑విꣳశతిశ్చ ..

 2. 4. 12..

43 దే॒వా వై రా॑జ॒న్యా᳚జ్జాయ॑మానాదబిభయు॒స్తమం॒తరే॒వ సంతం॒ దామ్నాపౌం᳚భం॒థ్స
 వా ఏ॒షోఽపో᳚బ్ధో జాయతే॒ యద్రా॑జ॒న్యో॑ యద్వా ఏ॒షోఽన॑పోబ్ధో॒ జాయే॑త
 వృ॒త్రాన్ ఘ్న2ꣳశ్చ॑రే॒ద్యం కా॒మయే॑త రాజ॒న్య॑మన॑పోబ్ధో జాయేత
 వృ॒త్రాన్ఘ్న2ꣳశ్చ॑రే॒దితి॒ తస్మా॑ ఏ॒తమైం᳚ద్రాబార్హస్ప॒త్యం చ॒రుం
 నిర్వ॑పేదైం॒ద్రో వై రా॑జ॒న్యో᳚ బ్రహ్మ॒ బృహ॒స్పతి॒ర్బ్రహ్మ॑ణై॒వైనం॒
 దామ్నో॒ఽపోంభ॑నాన్ముంచతి హిర॒ణ్మయం॒ దామ॒ దక్షి॑ణా సా॒క్షాదే॒వైనం॒
 దామ్నో॒ఽపోంభ॑నాన్ముంచతి .. 2. 4. 13.. ఏ॒నం॒ ద్వాద॑శ చ .. 2. 4. 13..

44 నవో॑నవో భవతి॒ జాయ॑మా॒నోఽహ్నాం᳚ కే॒తురు॒షసా॑మే॒త్యగ్రే᳚ . భా॒గం
 దే॒వేభ్యో॒ వి ద॑ధాత్యా॒యన్ ప్ర చం॒ద్రమా᳚స్తిరతి దీ॒ర్ఘమాయుః॑ .. యమా॑ది॒త్యా
 అ॒ꣳ॒శుమా᳚ప్యా॒యయం॑తి॒ యమక్షి॑త॒మక్షి॑తయః॒ పిబం॑తి . తేన॑ నో॒
 రాజా॒ వరు॑ణో॒ బృహ॒స్పతి॒రా ప్యా॑యయంతు॒ భువ॑నస్య గో॒పాః .. ప్రాచ్యాం᳚ ది॒శి
 త్వమిం॑ద్రాసి॒ రాజో॒తోదీ᳚చ్యాం వృత్రహన్వృత్ర॒హాసి॑ . యత్ర॒ యంతి॑ స్రో॒త్యాస్త

45 జ్జి॒తం తే॑ దక్షిణ॒తో వృ॑ష॒భ ఏ॑ధి॒ హవ్యః॑ . ఇంద్రో॑ జయాతి॒ న పరా॑
 జయాతా అధిరా॒జో రాజ॑సు రాజయాతి . విశ్వా॒ హి భూ॒యాః పృత॑నా అభి॒ష్టీరు॑ప॒సద్యో॑
 నమ॒స్యో॑ యథాస॑త్ .. అ॒స్యేదే॒వ ప్ర రి॑రిచే మహి॒త్వం ది॒వః పృ॑థి॒వ్యాః
 పర్యం॒తరి॑క్షాత్ . స్వ॒రాడింద్రో॒ దమ॒ ఆ వి॒శ్వగూ᳚ర్తః స్వ॒రిరమ॑త్రో వవక్షే॒
 రణా॑య . అ॒భి త్వా॑ శూర నోను॒మో ఽదు॑గ్ధా ఇవ ధే॒నవః॑ . ఈశా॑న

46 మ॒స్య జగ॑తః సువ॒ర్దృశ॒మీశా॑నమింద్ర త॒స్థుషః॑ .. త్వామిద్ధి హవా॑మహే
 సా॒తా వాజ॑స్య కా॒రవః॑ . త్వాం వృ॒త్రేష్విం॑ద్ర॒ సత్ప॑తిం॒ నర॒స్త్వాం
 కాష్ఠా॒స్వర్వ॑తః .. యద్ద్యావ॑ ఇంద్ర తే శ॒తꣳ శ॒తం భూమీ॑రు॒త స్యుః . న త్వా॑
 వజ్రింథ్స॒హస్ర॒ꣳ॒ సూర్యా॒ అను॒ న జా॒తమ॑ష్ట॒ రోద॑సీ .. పిబా॒ సోమ॑మింద్ర॒
 మంద॑తు త్వా॒ యం తే॑ సు॒షావ॑ హర్య॒శ్వాద్రిః॑ ..

47 సో॒తుర్బా॒హుభ్యా॒ꣳ॒ సుయ॑తో॒ నార్వా᳚ .. రే॒వతీ᳚ర్నః సధ॒మాద॒ ఇంద్రే॑
 సంతు తు॒వివా॑జాః . క్షు॒మంతో॒ యాభి॒ర్మదే॑మ .. ఉద॑గ్నే॒ శుచ॑య॒స్తవ॒
 వి జ్యోతి॒షోదు॒ త్యం జా॒తవే॑దసꣳ స॒ప్త త్వా॑ హ॒రితో॒ రథే॒ వహం॑తి
 దేవ సూర్య . శో॒చిష్కే॑శం విచక్షణ .. చి॒త్రం దే॒వానా॒ముద॑గా॒దనీ॑కం॒
 చక్షు॑ర్మి॒త్రస్య॒ వరు॑ణస్యా॒గ్నేః . ఆప్రా॒ ద్యావా॑పృథి॒వీ అం॒తరి॑క్ష॒ꣳ॒
 సూర్య॑ ఆ॒త్మా జగ॑తస్త॒స్థుష॑

48 శ్చ .. విశ్వే॑ దే॒వా ఋ॑తా॒వృధ॑ ఋ॒తుభి॑ర్హవన॒శ్రుతః॑ . జు॒షంతాం॒
 యుజ్యం॒ పయః॑ .. విశ్వే॑ దేవాః శృణు॒తేమꣳ హవం॑ మే॒ యే అం॒తరి॑క్షే॒ య ఉప॒
 ద్యవి॒ష్ఠ . యే అ॑గ్నిజి॒హ్వా ఉ॒త వా॒ యజ॑త్రా ఆ॒సద్యా॒స్మిన్బ॒ర్హిషి॑ మాదయధ్వం ..

 2. 4. 14.. తదీశా॑న॒మద్రి॑స్త॒స్థుష॑స్త్రి॒ꣳ॒శచ్చ॑ .. 2. 4. 14..

 దే॒వా మ॑ను॒ష్యా॑ దేవాసు॒రా అ॑బ్రువందేవాసు॒రాస్తేషాం᳚ గాయ॒త్రీ ప్ర॒జాప॑తి॒స్తా
యత్రాగ్నే॒ గోభి॑శ్చి॒త్రయా॑ మారు॒తం దేవా॑ వసవ్యా॒ అగ్నే॑ మారు॒తమితి॒
దేవా॑ వసవ్యా॒ దేవాః᳚ శర్మణ్యాః॒ సర్వా॑ణి॒ త్వష్టా॑ హ॒తపు॑త్రో దే॒వా వై
రా॑జ॒న్యా᳚న్నవో॑నవ॒శ్చతు॑ర్దశ ..

 దే॒వా మ॑ను॒ష్యాః᳚ ప్ర॒జాం ప॒శూందేవా॑ వసవ్యాః
పరిద॒ధ్యాది॒దమస్మ్య॒ష్టాచ॑త్వారిꣳశత్ ..

 దే॒వా మ॑ను॒ష్యా॑ మాదయధ్వం ..

ద్వితీయకాండే పంచమః ప్రశ్నః 5 

1 వి॒శ్వరూ॑పో॒ వై త్వా॒ష్ట్రః పు॒రోహి॑తో దే॒వానా॑మాసీథ్స్వ॒స్రీయోఽసు॑రాణాం॒
   తస్య॒ త్రీణి॑ శీ॒ర్షాణ్యా॑సంథ్సోమ॒పానꣳ॑ సురా॒పాన॑మ॒న్నాద॑న॒ꣳ॒
   స ప్ర॒త్యక్షం॑ దే॒వేభ్యో॑ భా॒గమ॑వదత్ప॒రోఽక్ష॒మసు॑రేభ్యః॒ సర్వ॑స్మై॒
   వై ప్ర॒త్యక్షం॑ భా॒గం వదం॑తి॒ యస్మా॑ ఏ॒వ ప॒రోఽక్షం॒ వదం॑తి॒ తస్య॑
   భా॒గ ఉ॑ది॒తస్తస్మా॒దింద్రో॑ఽబిభేదీ॒దృఙ్వై రా॒ష్ట్రం వి ప॒ర్యావ॑ర్తయ॒తీతి॒
   తస్య॒ వజ్ర॑మా॒దాయ॑ శీ॒ర్షాణ్య॑చ్ఛిన॒ద్యథ్సో॑మ॒పాన॑

2 మాసీ॒థ్స క॒పింజ॑లోఽభవ॒ద్యథ్సు॑రా॒పాన॒ꣳ॒ స క॑ల॒వింకో॒
   యద॒న్నాద॑న॒ꣳ॒ స తి॑త్తి॒రిస్తస్యాం᳚జ॒లినా᳚ బ్రహ్మహ॒త్యాముపా॑గృహ్ణా॒త్తాꣳ
   సం॑వథ్స॒రమ॑బిభ॒స్తం భూ॒తాన్య॒భ్య॑క్రోశ॒న్ బ్రహ్మ॑హ॒న్నితి॒ స
   పృ॑థి॒వీముపా॑సీదద॒స్యై బ్ర॑హ్మహ॒త్యాయై॒ తృతీ॑యం॒ ప్రతి॑ గృహా॒ణేతి॒
   సాబ్ర॑వీ॒ద్వరం॑ వృణై ఖా॒తాత్ ప॑రాభవి॒ష్యంతీ॑ మన్యే॒ తతో॒ మా పరా॑
   భూవ॒మితి॑ పు॒రా తే॑

3 సంవథ్స॒రాదపి॑ రోహా॒దిత్య॑బ్రవీ॒త్ తస్మా᳚త్పు॒రా సం॑వథ్స॒రాత్ పృ॑థి॒వ్యై
   ఖా॒తమపి॑ రోహతి॒ వారే॑వృత॒గ్గ్॒ హ్య॑స్యై॒ తృతీ॑యం బ్రహ్మహ॒త్యాయై॒
   ప్రత్య॑గృహ్ణా॒త్ తథ్స్వకృ॑త॒మిరి॑ణమభవ॒త్ తస్మా॒దాహి॑తాగ్నిః
   శ్ర॒ద్ధాదే॑వః॒ స్వకృ॑త॒ ఇరి॑ణే॒ నావ॑ స్యేద్బ్రహ్మహ॒త్యాయై॒ హ్యే॑ష వర్ణః॒
   స వన॒స్పతీ॒నుపా॑సీదద॒స్యై బ్ర॑హ్మహ॒త్యాయై॒ తృతీ॑యం॒ ప్రతి॑ గృహ్ణీ॒తేతి॒
   తే᳚ఽబ్రువ॒న్వరం॑ వృణామహై వృ॒క్ణాత్

4 ప॑రాభవి॒ష్యంతో॑ మన్యామహే॒ తతో॒ మా పరా॑ భూ॒మేత్యా॒వ్రశ్చ॑నాద్వో॒
   భూయాꣳ॑స॒ ఉత్తి॑ష్ఠా॒నిత్య॑బ్రవీ॒త్ తస్మా॑దా॒వ్రశ్చ॑నాద్ వృ॒క్షాణాం॒
   భూయాꣳ॑స॒ ఉత్తి॑ష్ఠంతి॒ వారే॑వృత॒గ్గ్॒ హ్యే॑షాం॒ తృతీ॑యం
   బ్రహ్మహ॒త్యాయై॒ ప్రత్య॑గృహ్ణం॒థ్స ని॑ర్యా॒సో॑ఽభవ॒త్ తస్మా᳚న్నిర్యా॒సస్య॒
   నాశ్యం॑ బ్రహ్మహ॒త్యాయై॒ హ్యే॑ష వర్ణోఽథో॒ ఖలు॒ య ఏ॒వ లోహి॑తో॒ యో
   వా॒వ్రశ్చ॑నాన్ని॒ర్యేష॑తి॒ తస్య॒ నాశ్యం॑

5 కామ॑మ॒న్యస్య॒ స స్త్రీ॑షꣳసా॒దముపా॑సీదద॒స్యై బ్ర॑హ్మహ॒త్యాయై॒ తృతీ॑యం॒
   ప్రతి॑ గృహ్ణీ॒తేతి॒ తా అ॑బ్రువ॒న్వరం॑ వృణామహా॒ ఋత్వి॑యాత్ప్ర॒జాం విం॑దామహై॒
   కామ॒మా విజ॑నితోః॒ సంభ॑వా॒మేతి॒ తస్మా॒దృత్వి॑యా॒థ్స్త్రియః॑ ప్ర॒జాం
   విం॑దంతే॒ కామ॒మా విజ॑నితోః॒ సంభ॑వంతి॒ వారే॑వృత॒గ్గ్॒ హ్యా॑సాం॒ తృతీ॑యం
   బ్రహ్మహ॒త్యాయై॒ ప్రత్య॑గృహ్ణం॒థ్సా మల॑వద్వాసా అభవ॒త్ తస్మా॒న్మల॑వద్వాససా॒
   న సం వ॑దేత॒

6 న స॒హాసీ॑త॒ నాస్యా॒ అన్న॑మద్యాద్ బ్రహ్మహ॒త్యాయై॒ హ్యే॑షా వర్ణం॑
   ప్రతి॒ముచ్యాస్తేఽథో॒ ఖల్వా॑హుర॒భ్యంజ॑నం॒ వావ స్త్రి॒యా అన్న॑మ॒భ్యంజ॑నమే॒వ
   న ప్ర॑తి॒గృహ్యం॒ కామ॑మ॒న్యదితి॒ యాం మల॑వద్వాససꣳ సం॒భవం॑తి॒
   యస్తతో॒ జాయ॑తే॒ సో॑ఽభిశ॒స్తో యామర॑ణ్యే॒ తస్యై᳚ స్తే॒నో యాం పరా॑చీం॒
   తస్యై᳚ హ్రీతము॒ఖ్య॑పగ॒ల్భో యా స్నాతి॒ తస్యా॑ అ॒ప్సు మారు॑కో॒ యా

7 ఽభ్యం॒క్తే తస్యై॑ దు॒శ్చర్మా॒ యా ప్ర॑లి॒ఖతే॒ తస్యై॑ ఖల॒తిర॑పమా॒రీ యాంక్తే
 తస్యై॑ కా॒ణో యా ద॒తో ధావ॑తే॒ తస్యై᳚ శ్యా॒వద॒న్॒ యా న॒ఖాని॑ నికృం॒తతే॒
 తస్యై॑ కున॒ఖీ యా కృ॒ణత్తి॒ తస్యై᳚ క్లీ॒బో యా రజ్జుꣳ॑ సృ॒జతి॒ తస్యా॑
 ఉ॒ద్బంధు॑కో॒ యా ప॒ర్ణేన॒ పిబ॑తి॒ తస్యా॑ ఉ॒న్మాదు॑కో॒ యా ఖ॒ర్వేణ॒ పిబ॑తి॒
 తస్యై॑ ఖ॒ర్వస్తి॒స్రో రాత్రీ᳚ర్వ్ర॒తం చ॑రేదంజ॒లినా॑ వా॒ పిబే॒దఖ॑ర్వేణ వా॒
 పాత్రే॑ణ ప్ర॒జాయై॑ గోపీ॒థాయ॑ .. 2. 5. 1.. యథ్సో॑మ॒పానం॑ తే వృ॒క్ణాత్తస్య॒
 నాశ్యం॑ వదేత॒ మారు॑కో॒ యాఖ॑ర్వేణ వా॒ త్రీణి॑ చ .. 2. 5. 1..

8 త్వష్టా॑ హ॒తపు॑త్రో॒ వీంద్ర॒ꣳ॒ సోమ॒మాహ॑ర॒త్ తస్మి॒న్నింద్ర॑
 ఉపహ॒వమై᳚చ్ఛత॒ తం నోపా᳚హ్వయత పు॒త్రం మే॑ఽవధీ॒రితి॒ స
 య॑జ్ఞవేశ॒సం కృ॒త్వా ప్రా॒సహా॒ సోమ॑మపిబ॒త్ తస్య॒ యద॒త్యశి॑ష్యత॒ తత్
 త్వష్టా॑హవ॒నీయ॒ముప॒ ప్రావ॑ర్తయ॒థ్ స్వాహేంద్ర॑శత్రుర్వర్ధ॒స్వేతి॒ యదవ॑ర్తయ॒త్
 తద్వృ॒త్రస్య॑ వృత్ర॒త్వం యదబ్ర॑వీ॒థ్ స్వాహేంద్ర॑శత్రుర్వర్ధ॒స్వేతి॒ తస్మా॑ద॒స్యే

9 న్ద్రః॒ శత్రు॑రభవ॒థ్స సం॒భవ॑న్న॒గ్నీషోమా॑వ॒భి
 సమ॑భవ॒థ్స ఇ॑షుమా॒త్రమి॑షుమాత్రం॒ విష్వ॑ఙ్ఙవర్ధత॒ స ఇ॒మా3ꣳ
 ల్లో॒కాన॑వృణో॒ద్యది॒మా3ꣳల్లో॒కానవృ॑ణో॒త్ తద్ వృ॒త్రస్య॑ వృత్ర॒త్వం
 తస్మా॒దింద్రో॑ఽబిభే॒థ్స ప్ర॒జాప॑తి॒ముపా॑ధావ॒చ్ఛత్రు॑ర్మేఽజ॒నీతి॒
 తస్మై॒ వజ్రꣳ॑ సి॒క్త్వా ప్రాయ॑చ్ఛదే॒తేన॑ జ॒హీతి॒ తేనా॒భ్యా॑యత॒
 తావ॑బ్రూతామ॒గ్నీషోమౌ॒ మా

10 ప్ర హా॑రా॒వమం॒తః స్వ॒ ఇతి॒ మమ॒ వై యు॒వ2ꣳ స్థ॒
 ఇత్య॑బ్రవీ॒న్మామ॒భ్యేత॒మితి॒ తౌ భా॑గ॒ధేయ॑మైచ్ఛేతాం॒ తాభ్యా॑మే॒తమ॑గ్నీ
 షో॒మీయ॒మేకా॑ దశకపాలం పూ॒ర్ణమా॑సే॒ ప్రాయ॑చ్ఛ॒త్ తావ॑బ్రూతామ॒భి సంద॑ష్టౌ॒
 వై స్వో॒ న శ॑క్నువ॒ ఐతు॒మితి॒ స ఇంద్ర॑ ఆ॒త్మనః॑ శీతరూ॒రావ॑జనయ॒త్
 తచ్ఛీ॑తరూ॒రయో॒ర్జన్మ॒ య ఏ॒వꣳ శీ॑తరూ॒రయో॒ర్జన్మ॒ వేద॒

11 నైనꣳ॑ శీతరూ॒రౌ హ॑త॒స్తాభ్యా॑మేనమ॒భ్య॑ నయ॒త్
 తస్మా᳚జ్జంజ॒భ్యమా॑నాద॒గ్నీషోమౌ॒ నిర॑క్రామతాం ప్రాణాపా॒నౌ వా ఏ॑నం॒ తద॑జహితాం
 ప్రా॒ణో వై దక్షో॑ఽపా॒నః క్రతు॒స్తస్మా᳚జ్జంజ॒భ్యమా॑నో బ్రూయా॒న్మయి॑ దక్షక్ర॒తూ
 ఇతి॑ ప్రాణాపా॒నావే॒వాత్మంధ॑త్తే॒ సర్వ॒మాయు॑రేతి॒ స దే॒వతా॑ వృ॒త్రాన్ని॒ర్హూయ॒
 వార్త్ర॑ఘ్నꣳ హ॒విః పూ॒ర్ణమా॑సే॒ నిర॑వప॒ద్ఘ్నంతి॒ వా ఏ॑నం పూ॒ర్ణమా॑స॒ ఆ

12 ఽమా॑వా॒స్యా॑యాం ప్యాయయంతి॒ తస్మా॒ద్వార్త్ర॑ఘ్నీ పూ॒ర్ణమా॒సేఽనూ᳚చ్యేతే॒
 వృధ॑న్వతీ అమావా॒స్యా॑యాం॒ తథ్స॒గ్గ్॒ స్థాప్య॒ వార్త్ర॑ఘ్నꣳ హ॒విర్వజ్ర॑మా॒దాయ॒
 పున॑ర॒భ్యా॑యత॒ తే అ॑బ్రూతాం॒ ద్యావా॑పృథి॒వీ మా ప్ర హా॑రా॒వయో॒ర్వై శ్రి॒త ఇతి॒
 తే అ॑బ్రూతాం॒ వరం॑ వృణావహై॒ నక్ష॑త్ర విహితా॒హమసా॒నీత్య॒సావ॑బ్రవీచ్చి॒త్ర
 వి॑హితా॒హమితీ॒యం తస్మా॒న్నక్ష॑త్ర విహితా॒సౌ చి॒త్రవి॑హితే॒ఽయం య ఏ॒వం
 ద్యావా॑పృథి॒వ్యో

13 ర్వరం॒ వేదైనం॒ వరో॑ గచ్ఛతి॒ స ఆ॒భ్యామే॒వ ప్రసూ॑త॒ ఇంద్రో॑
 వృ॒త్రమ॑హం॒తే దే॒వా వృ॒త్రꣳ హ॒త్వాగ్నీషోమా॑వబ్రువన్, హ॒వ్యం నో॑ వహత॒మితి॒
 తావ॑బ్రూతా॒మప॑తేజసౌ॒ వై త్యౌ వృ॒త్రే వై త్యయో॒స్తేజ॒ ఇతి॒ తే᳚ఽబ్రువ॒న్క
 ఇ॒దమచ్ఛై॒తీతి॒ గౌరిత్య॑బ్రువ॒న్గౌర్వావ సర్వ॑స్య మి॒త్రమితి॒ సాబ్ర॑వీ॒ద్

14 వరం॑ వృణై॒ మయ్యే॒వ స॒తోఽభయే॑న భునజాధ్వా॒ ఇతి॒ తద్గౌరాహ॑ర॒త్
 తస్మా॒ద్గవి॑ స॒తోఽభయే॑న భుంజత ఏ॒తద్వా అ॒గ్నేస్తేజో॒ యద్ఘృ॒తమే॒తథ్సోమ॑స్య॒
 యత్పయో॒ య ఏ॒వమ॒గ్నీషోమ॑యో॒స్తేజో॒ వేద॑ తేజ॒స్వ్యే॑వ భ॑వతి బ్రహ్మవా॒దినో॑
 వదంతి కిందేవ॒త్యం॑ పౌర్ణమా॒సమితి॑ ప్రాజాప॒త్యమితి॑ బ్రూయా॒త్తేనేంద్రం॑ జ్యే॒ష్ఠం
 పు॒త్రం ని॒రవా॑సాయయ॒దితి॒ తస్మా᳚జ్జ్యే॒ష్ఠం పు॒త్రం ధనే॑న ని॒రవ॑సాయయంతి ..

 2. 5. 2.. అ॒స్య॒ మా వేదా ద్యావా॑పృథి॒వ్యోర॑బ్రవీ॒దితి॒ తస్మా᳚చ్చ॒త్వారి॑ చ ..

 2. 5. 2..

15 ఇంద్రం॑ వృ॒త్రం జ॑ఘ్ని॒వాꣳసం॒ మృధో॒ఽభి ప్రావే॑పంత॒ స ఏ॒తం
 వై॑మృ॒ధం పూ॒ర్ణమా॑సేఽను నిర్వా॒ప్య॑మపశ్య॒త్ తం నిర॑వప॒త్ తేన॒ వై స
 మృధోఽపా॑హత॒ యద్వై॑మృ॒ధః పూ॒ర్ణమా॑సేఽను నిర్వా॒ప్యో॑ భవ॑తి॒ మృధ॑ ఏ॒వ
 తేన॒ యజ॑మా॒నోఽప॑ హత॒ ఇంద్రో॑ వృ॒త్రꣳ హ॒త్వా దే॒వతా॑భిశ్చేంద్రి॒యేణ॑
 చ॒ వ్యా᳚ర్ధ్యత॒ స ఏ॒తమా᳚గ్నే॒యమ॒ష్టా క॑పాలమమావా॒స్యా॑యామపశ్యదైం॒ద్రం దధి॒

16 తం నిర॑వప॒త్తేన॒ వై స దే॒వతా᳚శ్చేంద్రి॒యం చావా॑రుంధ॒
 యదా᳚గ్నే॒యో᳚ఽష్టాక॑పాలోఽమావా॒స్యా॑యాం॒ భవ॑త్యైం॒ద్రం దధి॑ దే॒వతా᳚శ్చై॒వ
 తేనేం᳚ద్రి॒యం చ॒ యజ॑మా॒నోఽవ॑ రుంధ॒ ఇంద్ర॑స్య వృ॒త్రం జ॒ఘ్నుష॑
 ఇంద్రి॒యం వీ॒ర్యం॑ పృథి॒వీమను॒ వ్యా᳚ర్చ్ఛ॒త్తదోష॑ధయో వీ॒రుధో॑ఽభవం॒థ్స
 ప్ర॒జాప॑తి॒ముపా॑ధావద్వృ॒త్రం మే॑ జ॒ఘ్నుష॑ ఇంద్రి॒యం వీ॒ర్యం॑

17 పృథి॒వీమను॒ వ్యా॑ర॒త్తదోష॑ధయో వీ॒రుధో॑ఽభూవ॒న్నితి॒ స
 ప్ర॒జాప॑తిః ప॒శూన॑బ్రవీదే॒తద॑స్మై॒ సం న॑య॒తేతి॒ తత్ప॒శవ॒
 ఓష॑ధీ॒భ్యోఽధ్యా॒త్మంథ్సమ॑నయ॒న్ తత్ప్రత్య॑దుహ॒న్॒, యథ్స॒మన॑య॒న్
 తథ్సాం᳚నా॒య్యస్య॑ సాంనాయ్య॒త్వం యత్ప్ర॒త్యదు॑హ॒న్ తత్ప్ర॑తి॒ధుషః॑
 ప్రతిధు॒క్త్వꣳ సమ॑నైషుః॒ ప్రత్య॑ధుక్ష॒న్న తు మయి॑ శ్రయత॒
 ఇత్య॑బ్రవీదే॒తద॑స్మై

18 శృ॒తం కు॑రు॒తేత్య॑బ్రవీ॒త్తద॑స్మై శృ॒తమ॑కుర్వన్నింద్రి॒యం
 వావాస్మి॑న్వీ॒ర్యం॑ తద॑శ్రయం॒తచ్ఛృ॒తస్య॑ శృత॒త్వꣳ సమ॑నైషుః॒
 ప్రత్య॑ధుక్షఙ్ఛృ॒తమ॑క్ర॒న్న తు మా॑ ధినో॒తీత్య॑బ్రవీదే॒తద॑స్మై॒ దధి॑
 కురు॒తేత్య॑బ్రవీ॒త్తద॑స్మై॒ దధ్య॑కుర్వం॒తదే॑నమధినో॒త్తద్ద॒ధ్నో ద॑ధి॒త్వం
 బ్ర॑హ్మవా॒దినో॑ వదంతి ద॒ధ్నః పూర్వ॑స్యావ॒దేయం॒

19 దధి॒ హి పూర్వం॑ క్రి॒యత॒ ఇత్యనా॑దృత్య॒ తచ్ఛృ॒తస్యై॒వ
 పూర్వ॒స్యావ॑ద్యేదింద్రి॒యమే॒వాస్మి॑న్ వీ॒ర్యꣳ॑ శ్రి॒త్వా ద॒ధ్నోపరి॑ష్టాద్ధినోతి
 యథాపూ॒ర్వముపై॑తి॒ యత్పూ॒తీకై᳚ర్వా పర్ణవ॒ల్కైర్వా॑తం॒చ్యాథ్సౌ॒మ్యం తద్యత్క్వ॑లై
 రాక్ష॒సం తద్యత్తం॑డు॒లైర్వై᳚శ్వదే॒వం తద్యదా॒తంచ॑నేన మాను॒షం తద్యద్ద॒ధ్నా
 తథ్సేంద్రం॑ ద॒ధ్నాత॑నక్తి

20 సేంద్ర॒త్వాయా᳚గ్నిహోత్రోచ్ఛేష॒ణమ॒భ్యాత॑నక్తి య॒జ్ఞస్య॒ సంత॑త్యా॒ ఇంద్రో॑
 వృ॒త్రꣳ హ॒త్వా పరాం᳚ పరా॒వత॑మగచ్ఛ॒దపా॑రాధ॒మితి॒ మన్య॑మాన॒స్తం
 దే॒వతాః॒ ప్రైష॑మైచ్ఛం॒థ్సో᳚ఽబ్రవీత్ప్ర॒జాప॑తి॒ర్యః ప్ర॑థ॒మో॑ఽను విం॒దతి॒
 తస్య॑ ప్రథ॒మం భా॑గ॒ధేయ॒మితి॒ తం పి॒తరోఽన్వ॑విందం॒తస్మా᳚త్పి॒తృభ్యః॑
 పూర్వే॒ద్యుః క్రి॑యతే॒ సో॑ఽమావా॒స్యాం᳚ ప్రత్యాగ॑చ్ఛ॒త్తం దే॒వా అ॒భి
 సమ॑గచ్ఛంతా॒మా వై నో॒

21 ఽద్య వసు॑ వస॒తీతీంద్రో॒ హి దే॒వానాం॒ వసు॒ తద॑మావా॒స్యా॑యా అమావాస్య॒త్వం
 బ్ర॑హ్మవా॒దినో॑ వదంతి కిందేవ॒త్యꣳ॑ సాంనా॒య్యమితి॑ వైశ్వదే॒వమితి॑
 బ్రూయా॒ద్విశ్వే॒ హి తద్దే॒వా భా॑గ॒ధేయ॑మ॒భి స॒మగ॑చ్ఛం॒తేత్యథో॒
 ఖల్వైం॒ద్రమిత్యే॒వ బ్రూ॑యా॒దింద్రం॒ వావ తే తద్భి॑ష॒జ్యంతో॒ఽభి
 సమ॑గచ్ఛం॒తేతి॑ .. 2. 5. 3.. దధి॑ మే జ॒ఘ్నుష॑ ఇంద్రి॒యం
 వీ॒ర్య॑మిత్య॑బ్రవీదే॒తద॑స్మా అవ॒దేయం॑ తనక్తి నో॒ ద్విచ॑త్వారిꣳశచ్చ .. 2. 5. 3..

22 బ్ర॒హ్మ॒వా॒దినో॑ వదంతి॒ స త్వై ద॑ర్శపూర్ణమా॒సౌ య॑జేత॒ య ఏ॑నౌ॒
 సేంద్రౌ॒ యజే॒తేతి॑ వైమృ॒ధః పూ॒ర్ణమా॑సేఽను నిర్వా॒ప్యో॑ భవతి॒ తేన॑
 పూ॒ర్ణమా॑సః॒ సేంద్ర॑ ఐం॒ద్రం దధ్య॑మావా॒స్యా॑యాం॒ తేనా॑మావా॒స్యా॑ సేంద్రా॒ య ఏ॒వం
 వి॒ద్వాంద॑ర్శపూర్ణమా॒సౌ యజ॑తే॒ సేంద్రా॑వే॒వైనౌ॑ యజతే॒ శ్వఃశ్వో᳚ఽస్మా ఈజా॒నాయ॒
 వసీ॑యో భవతి దే॒వా వై యద్య॒జ్ఞేఽకు॑ర్వత॒ తదసు॑రా అకుర్వత॒ తే దే॒వా ఏ॒తా

23 మిష్టి॑మపశ్యన్నాగ్నావైష్ణ॒వమేకా॑దశకపాల॒ꣳ॒ సర॑స్వత్యై చ॒రుꣳ
 సర॑స్వతే చ॒రుం తాం పౌ᳚ర్ణమా॒సꣳ స॒గ్గ్॒స్థాప్యాను॒ నిర॑వపం॒తతో॑
 దే॒వా అభ॑వ॒న్ పరాసు॑రా॒ యో భ్రాతృ॑వ్యవాం॒థ్స్యాథ్స పౌ᳚ర్ణమా॒సꣳ
 స॒గ్గ్॒స్థాప్యై॒తామిష్టి॒మను॒ నిర్వ॑పేత్ పౌర్ణమా॒సేనై॒వ వజ్రం॒ భ్రాతృ॑వ్యాయ
 ప్ర॒హృత్యా᳚గ్నావైష్ణ॒వేన॑ దే॒వతా᳚శ్చ య॒జ్ఞం చ॒ భ్రాతృ॑వ్యస్య వృంక్తే
 మిథు॒నాన్ ప॒శూంథ్సా॑రస్వ॒తాభ్యాం॒ యావ॑దే॒వాస్యాస్తి॒ తథ్

24 సర్వం॑ వృంక్తే పౌర్ణమా॒సీమే॒వ య॑జేత॒ భ్రాతృ॑వ్యవా॒న్నామా॑వా॒స్యాꣳ॑
 హ॒త్వా భ్రాతృ॑వ్యం॒ నాప్యా॑యయతి సాకం ప్రస్థా॒యీయే॑న యజేత ప॒శుకా॑మో॒
 యస్మై॒ వా అల్పే॑నా॒హరం॑తి॒ నాత్మనా॒ తృప్య॑తి॒ నాన్యస్మై॑ దదాతి॒ యస్మై॑
 మహ॒తా తృప్య॑త్యా॒త్మనా॒ దదా᳚త్య॒న్యస్మై॑ మహ॒తా పూ॒ర్ణꣳ హో॑త॒వ్యం॑
 తృప్త ఏ॒వైన॒మింద్రః॑ ప్ర॒జయా॑ ప॒శుభి॑స్తర్పయతి దారుపా॒త్రేణ॑ జుహోతి॒ న హి
 మృ॒న్మయ॒మాహు॑తిమాన॒శ ఔదుం॑బరం

25 భవ॒త్యూర్గ్వా ఉ॑దుం॒బర॒ ఊర్క్ప॒శవ॑ ఊ॒ర్జైవాస్మా॒ ఊర్జం॑ ప॒శూనవ॑ రుంధే॒
 నాగ॑తశ్రీర్మహేం॒ద్రం య॑జేత॒ త్రయో॒ వై గ॒తశ్రి॑యః శుశ్రు॒వాన్గ్రా॑మ॒ణీ
 రా॑జ॒న్య॑స్తేషాం᳚ మహేం॒ద్రో దే॒వతా॒ యో వై స్వాం దే॒వతా॑మతి॒యజ॑తే॒ ప్ర స్వాయై॑
 దే॒వతా॑యై చ్యవతే॒ న పరాం॒ ప్రాప్నో॑తి॒ పాపీ॑యాన్భవతి సంవథ్స॒రమింద్రం॑
 యజేత సంవథ్స॒రꣳ హి వ్ర॒తం నాతి॒ స్వై

26 వైనం॑ దే॒వతే॒జ్యమా॑నా॒ భూత్యా॑ ఇంధే॒ వసీ॑యాన్భవతి సంవథ్స॒రస్య॑
 ప॒రస్తా॑ద॒గ్నయే᳚ వ్ర॒తప॑తయే పురో॒డాశ॑మ॒ష్టాక॑పాలం॒
 నిర్వ॑పేథ్సంవథ్స॒రమే॒వైనం॑ వృ॒త్రం జ॑ఘ్ని॒వాꣳ
 స॑మ॒గ్నిర్వ్ర॒తప॑తిర్వ్ర॒తమా లం॑భయతి॒ తతోఽధి॒ కామం॑ యజేత .. 2. 5. 4..

 ఏ॒తాం తదౌదుం॑బర॒గ్గ్॒ స్వా త్రి॒ꣳ॒శచ్చ॑ .. 2. 5. 4..

27 నాసో॑మయాజీ॒ సం న॑యే॒దనా॑గతం॒ వా ఏ॒తస్య॒ పయో॒ యోఽసో॑మయాజీ॒ యదసో॑మయాజీ
 సం॒ నయే᳚త్పరిమో॒ష ఏ॒వ సోఽనృ॑తం కరో॒త్యథో॒ పరై॒వ సి॑చ్యతే సోమయా॒జ్యే॑వ
 సం న॑యే॒త్పయో॒ వై సోమః॒ పయః॑ సాంనా॒య్యం పయ॑సై॒వ పయ॑ ఆ॒త్మంధ॑త్తే॒
 వి వా ఏ॒తం ప్ర॒జయా॑ ప॒శుభి॑రర్ధయతి వ॒ర్ధయ॑త్యస్య॒ భ్రాతృ॑వ్యం॒ యస్య॑
 హ॒విర్నిరు॑ప్తం పు॒రస్తా᳚చ్చం॒ద్రమా॑

28 అ॒భ్యు॑దేతి॑ త్రే॒ధాతం॑డు॒లాన్వి భ॑జే॒ద్యే మ॑ధ్య॒మాః స్యుస్తాన॒గ్నయే॑
 దా॒త్రే పు॑రో॒డాశ॑మ॒ష్టాక॑పాలం కుర్యా॒ద్యే స్థవి॑ష్ఠా॒స్తానింద్రా॑య ప్రదా॒త్రే
 ద॒ధ2ꣳశ్చ॒రుం యేఽణి॑ష్ఠా॒స్తాన్, విష్ణ॑వే శిపివి॒ష్టాయ॑ శృ॒తే
 చ॒రుమ॒గ్నిరే॒వాస్మై᳚ ప్ర॒జాం ప్ర॑జ॒నయ॑తి వృ॒ద్ధామింద్రః॒ ప్ర య॑చ్ఛతి
 య॒జ్ఞో వై విష్ణుః॑ ప॒శవః॒ శిపి॑ర్య॒జ్ఞ ఏ॒వ ప॒శుషు॒ ప్రతి॑తిష్ఠతి॒ న ద్వే

29 య॑జేత॒ యత్పూర్వ॑యా సంప్ర॒తి యజే॒తోత్త॑రయా ఛం॒బట్కు॑ర్యా॒ద్యదుత్త॑రయా
 సంప్ర॒తి యజే॑త॒ పూర్వ॑యా ఛం॒బట్కు॑ర్యా॒న్నేష్టి॒ర్భవతి॒ న య॒జ్ఞస్తదను॑ హ్రీత
 ము॒ఖ్య॑పగ॒ల్భో జా॑యత॒ ఏకా॑మే॒వ య॑జేత ప్రగ॒ల్భో᳚ఽస్య జాయ॒తేఽనా॑దృత్య॒
 తద్ద్వే ఏ॒వ య॑జేత యజ్ఞము॒ఖమే॒వ పూర్వ॑యా॒లభ॑తే॒ యజ॑త॒ ఉత్త॑రయా దే॒వతా॑
 ఏ॒వ పూర్వ॑యావరుం॒ధ ఇం॑ద్రి॒యముత్త॑రయా దేవలో॒కమే॒వ

30 పూర్వ॑యాభి॒జయ॑తి మనుష్యలో॒కముత్త॑రయా॒ భూయ॑సో యజ్ఞక్ర॒తూనుపై᳚త్యే॒షా వై
 సు॒మనా॒ నామేష్టి॒ర్యమ॒ద్యేజా॒నం ప॒శ్చాచ్చం॒ద్రమా॑ అ॒భ్యు॑దేత్య॒స్మిన్నే॒వాస్మై॑
 లో॒కేఽర్ధు॑కం భవతి దాక్షాయణయ॒జ్ఞేన॑ సువ॒ర్గకా॑మో యజేత పూ॒ర్ణమా॑సే॒
 సం న॑యేన్ మైత్రా వరు॒ణ్యామిక్ష॑యామావా॒స్యా॑యాం యజేత పూ॒ర్ణమా॑సే॒ వై
 దే॒వానాꣳ॑ సు॒తస్తేషా॑మే॒తమ॑ర్ధమా॒సం ప్రసు॑త॒స్తేషాం᳚ మైత్రావరు॒ణీ
 వ॒శామా॑వా॒స్యా॑యామనూబం॒ధ్యా॑ యత్

31 పూ᳚ర్వే॒ద్యుర్యజ॑తే॒ వేది॑మే॒వ తత్క॑రోతి॒ యద్వ॒థ్సాన॑పా క॒రోతి॑
 సదోహవిర్ధా॒నే ఏ॒వ సం మి॑నోతి॒ యద్యజ॑తే దే॒వైరే॒వ సు॒త్యాꣳ సంపా॑దయతి॒
 స ఏ॒తమ॑ర్ధమా॒సꣳ స॑ధ॒మాదం॑ దే॒వైః సోమం॑ పిబతి॒ యన్మై᳚త్రా
 వరు॒ణ్యామిక్ష॑యామా వా॒స్యా॑యాం॒ యజ॑తే॒ యైవాసౌ దే॒వానాం᳚ వ॒శానూ॑బం॒ధ్యా॑
 సో ఏ॒వైషైతస్య॑ సా॒క్షాద్వా ఏ॒ష దే॒వాన॒భ్యారో॑హతి॒ య ఏ॑షాం య॒జ్ఞ

32 మ॑భ్యా॒రోహ॑తి॒ యథా॒ ఖలు॒ వై శ్రేయా॑న॒భ్యారూ॑ఢః కా॒మయ॑తే॒
 తథా॑ కరోతి॒ యద్య॑వ॒విధ్య॑తి॒ పాపీ॑యాన్భవతి॒ యది॒ నావ॒విధ్య॑తి
 స॒దృఙ్వ్యా॒వృత్కా॑మ ఏ॒తేన॑ య॒జ్ఞేన॑ యజేత క్షు॒రప॑వి॒ర్హ్యే॑ష
 య॒జ్ఞస్తా॒జక్ పుణ్యో॑ వా॒ భవ॑తి॒ ప్ర వా॑ మీయతే॒ తస్యై॒తద్వ్ర॒తం నానృ॑తం
 వదే॒న్న మా॒ꣳ॒సమ॑శ్నీయా॒న్న స్త్రియ॒ముపే॑యా॒న్నాస్య॒ పల్పూ॑లనేన॒ వాసః॑
 పల్పూలయేయురే॒తద్ధి దే॒వాః సర్వం॒ న కు॒ర్వంతి॑ .. 2. 5. 5.. చం॒ద్రమా॒ ద్వే
 దే॑వలో॒కమే॒వ యద్య॒జ్ఞం ప॑ల్పూలయేయు॒ష్షట్చ॑ .. 2. 5. 5..

33 ఏ॒ష వై దే॑వర॒థో యద్ద॑ర్శపూర్ణమా॒సౌ యో ద॑ర్శపూర్ణమా॒సావి॒ష్ట్వా
 సోమే॑న॒ యజ॑తే॒ రథ॑స్పష్ట ఏ॒వావ॒సానే॒ వరే॑ దే॒వానా॒మవ॑
 స్యత్యే॒తాని॒ వా అంగా॒పరూꣳ॑షి సంవథ్స॒రస్య॒ యద్ద॑ర్శపూర్ణమా॒సౌ య ఏ॒వం
 వి॒ద్వాంద॑ర్శపూర్ణమా॒సౌ యజ॒తేఽఙ్గా॒పరూగ్॑ష్యే॒వ సం॑వథ్స॒రస్య॒ ప్రతి॑
 దధాత్యే॒తే వై సం॑వథ్స॒రస్య॒ చక్షు॑షీ॒ యద్ద॑ర్శపూర్ణమా॒సౌ య ఏ॒వం
 వి॒ద్వాంద॑ర్శపూర్ణమా॒సౌ యజ॑తే॒ తాభ్యా॑మే॒వ సు॑వ॒ర్గం లో॒కమను॑ పశ్య

34 త్యే॒షా వై దే॒వానాం॒ విక్రాం᳚తి॒ర్యద్ద॑ర్శపూర్ణమా॒సౌ య ఏ॒వం వి॒ద్వాన్
 ద॑ర్శపూర్ణమా॒సౌ యజ॑తే దే॒వానా॑మే॒వ విక్రాం᳚తి॒మను॒ వి క్ర॑మత ఏ॒ష వై
 దే॑వ॒యానః॒ పంథా॒ యద్ద॑ర్శపూర్ణమా॒సౌ య ఏ॒వం వి॒ద్వాన్ ద॑ర్శపూర్ణమా॒సౌ
 యజ॑తే॒ య ఏ॒వ దే॑వ॒యానః॒ పంథా॒స్తꣳ స॒మారో॑హత్యే॒తౌ వై దే॒వానా॒ꣳ॒
 హరీ॒ యద్ద॑ర్శపూర్ణమా॒సౌ య ఏ॒వం వి॒ద్వాన్ ద॑ర్శపూర్ణమా॒సౌ యజ॑తే॒ యావే॒వ
 దే॒వానా॒ꣳ॒ హరీ॒ తాభ్యా॑

35 మే॒వైభ్యో॑ హ॒వ్యం వ॑హత్యే॒తద్వై దే॒వానా॑మా॒స్యం॑ యద్ద॑ర్శపూర్ణమా॒సౌ య
 ఏ॒వం వి॒ద్వాన్ ద॑ర్శపూర్ణమా॒సౌ యజ॑తే సా॒క్షాదే॒వ దే॒వానా॑మా॒స్యే॑ జుహోత్యే॒ష
 వై హ॑విర్ధా॒నీ యో ద॑ర్శపూర్ణమాస యా॒జీ సా॒యం ప్రా॑తరగ్నిహో॒త్రం జు॑హోతి॒
 యజ॑తే దర్శపూర్ణ మా॒సావహ॑రహర్ హవిర్ధా॒నినాꣳ॑ సు॒తో య ఏ॒వం వి॒ద్వాన్
 ద॑ర్శపూర్ణమా॒సౌ యజ॑తే హవిర్ధా॒న్య॑స్మీతి॒ సర్వ॑మే॒వాస్య॑ బర్హి॒ష్యం॑
 ద॒త్తంభ॑వతి దే॒వా వా అహ॑

36 ర్య॒జ్ఞియం॒ నావిం॑దం॒తే ద॑ర్శపూర్ణమా॒సావ॑పునం॒తౌ వా ఏ॒తౌ పూ॒తౌ
 మేధ్యౌ॒ యద్ద॑ర్శపూర్ణమా॒సౌ య ఏ॒వం వి॒ద్వాన్ ద॑ర్శపూర్ణమా॒సౌ యజ॑తే
 పూ॒తావే॒వైనౌ॒ మేధ్యౌ॑ యజతే॒ నామా॑వా॒స్యా॑యాం చ పౌర్ణమా॒స్యాం చ॒
 స్త్రియ॒ముపే॑యా॒ద్యదు॑పే॒యాన్నిరిం॑ద్రియః స్యా॒థ్సోమ॑స్య॒ వై రాజ్ఞో᳚ఽర్ధమా॒సస్య॒
 రాత్ర॑యః॒ పత్న॑య ఆసం॒తాసా॑మమావా॒స్యాం᳚ చ పౌర్ణమా॒సీం చ॒ నోపై॒త్

37 తే ఏ॑నమ॒భి సమ॑నహ్యేతాం॒ తం యక్ష్మ॑ ఆర్చ్ఛ॒ద్రాజా॑నం॒ యక్ష్మ॑
 ఆర॒దితి॒ తద్రా॑జయ॒క్ష్మస్య॒ జన్మ॒ యత్పాపీ॑యా॒నభ॑వ॒త్ తత్పా॑పయ॒క్ష్మస్య॒
 యజ్జా॒యాభ్యా॒మవిం॑ద॒త్ తజ్జా॒యేన్య॑స్య॒ య ఏ॒వమే॒తేషాం॒ యక్ష్మా॑ణాం॒ జన్మ॒
 వేద॒ నైన॑మే॒తే యక్ష్మా॑ విందంతి॒ స ఏ॒తే ఏ॒వ న॑మ॒స్యన్నుపా॑ధావ॒త్తే అ॑బ్రూతాం॒
 వరం॑ వృణావహా ఆ॒వం దే॒వానాం᳚ భాగ॒ధే అ॑సావా॒

38 ఽవదధి॑ దే॒వా ఇ॑జ్యాంతా॒ ఇతి॒ తస్మా᳚థ్ స॒దృశీ॑నా॒ꣳ॒
 రాత్రీ॑ణామమావా॒స్యా॑యాం చ పౌర్ణమా॒స్యాం చ॑ దే॒వా ఇ॑జ్యంత ఏ॒తే హి దే॒వానాం᳚
 భాగ॒ధే భా॑గ॒ధా అ॑స్మై మను॒ష్యా॑ భవంతి॒ య ఏ॒వం వేద॑ భూ॒తాని॒
 క్షుధ॑మఘ్నంథ్స॒ద్యో మ॑ను॒ష్యా॑ అర్ధమా॒సే దే॒వా మా॒సి పి॒తరః॑ సంవథ్స॒రే
 వన॒స్పత॑య॒స్తస్మా॒దహ॑రహర్మను॒ష్యా॑ అశ॑నమిచ్ఛంతేఽర్ధమా॒సే దే॒వా ఇ॑జ్యంతే
 మా॒సి పి॒తృభ్యః॑ క్రియతే సంవథ్స॒రే వన॒స్పత॑యః॒ ఫలం॑ గృహ్ణంతి॒ య ఏ॒వం
 వేద॒ హంతి॒ క్షుధం॒ భ్రాతృ॑వ్యం .. 2. 5. 6.. ప॒శ్య॒తి॒ తాభ్యా॒మహ॑రైదసావ॒
 ఫలꣳ॑ స॒ప్త చ॑ .. 2. 5. 6..

39 దే॒వా వై నర్చి న యజు॑ష్యశ్రయంత॒ తే సామ॑న్నే॒వాశ్ర॑యంత॒ హిం క॑రోతి॒
 సామై॒వాక॒ర్హిం క॑రోతి॒ యత్రై॒వ దే॒వా అశ్ర॑యంత॒ తత॑ ఏ॒వైనా॒న్ ప్ర యుం॑క్తే॒
 హిం క॑రోతి వా॒చ ఏ॒వైష యోగో॒ హిం క॑రోతి ప్ర॒జా ఏ॒వ తద్యజ॑మానః సృజతే॒
 త్రిః ప్ర॑థ॒మామన్వా॑హ॒ త్రిరు॑త్త॒మాం య॒జ్ఞస్యై॒వ తద్బ॒ర్సం

40 న॑హ్య॒త్యప్ర॑స్రꣳసాయ॒ సంత॑త॒మన్వా॑హ ప్రా॒ణానా॑మ॒న్నాద్య॑స్య॒ సంత॑త్యా॒
 అథో॒ రక్ష॑సా॒మప॑హత్యై॒ రాథం॑తరీం ప్రథ॒మామన్వా॑హ॒ రాథం॑తరో॒ వా అ॒యం
 లో॒క ఇ॒మమే॒వ లో॒కమ॒భి జ॑యతి॒ త్రిర్వి గృ॑హ్ణాతి॒ త్రయ॑ ఇ॒మే లో॒కా ఇ॒మానే॒వ
 లో॒కాన॒భి జ॑యతి॒ బార్హ॑తీముత్త॒మామన్వా॑హ॒ బార్హ॑తో॒ వా అ॒సౌ లో॒కో॑ఽముమే॒వ
 లో॒కమ॒భి జ॑యతి॒ ప్ర వో॒

41 వాజా॒ ఇత్యని॑రుక్తాం ప్రాజాప॒త్యామన్వా॑హ య॒జ్ఞో వై ప్ర॒జాప॑తిర్య॒జ్ఞమే॒వ
 ప్ర॒జాప॑తి॒మా ర॑భతే॒ ప్ర వో॒ వాజా॒ ఇత్యన్వా॒హాన్నం॒ వై వాజోఽన్న॑మే॒వావ॑
 రుంధే॒ ప్ర వో॒ వాజా॒ ఇత్యన్వా॑హ॒ తస్మా᳚త్ప్రా॒చీన॒ꣳ॒ రేతో॑ ధీయ॒తేఽగ్న॒
 ఆ యా॑హి వీ॒తయ॒ ఇత్యా॑హ॒ తస్మా᳚త్ప్ర॒తీచీః᳚ ప్ర॒జా జా॑యంతే॒ ప్ర వో॒ వాజా॒

42 ఇత్యన్వా॑హ॒ మాసా॒ వై వాజా॑ అర్ధమా॒సా అ॒భిద్య॑వో దే॒వా హ॒విష్మం॑తో॒
 గౌర్ఘృ॒తాచీ॑ య॒జ్ఞో దే॒వాంజి॑గాతి॒ యజ॑మానః సుమ్న॒యురి॒దమ॑సీ॒దమ॒సీత్యే॒వ
 య॒జ్ఞస్య॑ ప్రి॒యం ధామావ॑ రుంధే॒ యం కా॒మయే॑త॒ సర్వ॒మాయు॑రియా॒దితి॒ ప్ర వో॒
 వాజా॒ ఇతి॒ తస్యా॒నూచ్యాగ్న॒ ఆ యా॑హి వీ॒తయ॒ ఇతి॒ సంత॑త॒ముత్త॑రమర్ధ॒ర్చమా
 ల॑భేత

43 ప్రా॒ణేనై॒వాస్యా॑పా॒నం దా॑ధార॒ సర్వ॒మాయు॑రేతి॒ యో వా అ॑ర॒త్నిꣳ
 సా॑మిధే॒నీనాం॒ వేదా॑ర॒త్నావే॒వ భ్రాతృ॑వ్యం కురుతేఽర్ధ॒ర్చౌ సం ద॑ధాత్యే॒ష
 వా అ॑ర॒త్నిః సా॑మిధే॒నీనాం॒ య ఏ॒వం వేదా॑ర॒త్నావే॒వ భ్రాతృ॑వ్యం కురుత॒
 ఋషేర్॑ఋర్షే॒ర్వా ఏ॒తా నిర్మి॑తా॒ యథ్సా॑మిధే॒న్య॑స్తా యదసం॑యుక్తాః॒ స్యుః
 ప్ర॒జయా॑ ప॒శుభి॒ర్యజ॑మానస్య॒ వి తి॑ష్ఠేరన్నర్ధ॒ర్చౌ సంద॑ధాతి॒ సం
 యు॑నక్త్యే॒వైనా॒స్తా అ॑స్మై॒ సంయు॑క్తా॒ అవ॑రుద్ధాః॒ సర్వా॑మా॒శిషం॑ దుహ్రే .. 2. 5. 7..

బ॒ర్॒సం వో॑ జాయంతే॒ ప్ర వో॒ వాజా॑ లభేత దధాతి॒ సం దశ॑ చ .. 2. 5. 7..

44 అయ॑జ్ఞో॒ వా ఏ॒ష యో॑ఽసా॒మాఽగ్న॒ ఆ యా॑హి వీ॒తయ॒ ఇత్యా॑హ రథంత॒రస్యై॒ష
 వర్ణ॒స్తం త్వా॑ స॒మిద్భి॑రంగిర॒ ఇత్యా॑హ వామదే॒వ్యస్యై॒ష వర్ణో॑ బృ॒హద॑గ్నే
 సు॒వీర్య॒మిత్యా॑హ బృహ॒త ఏ॒ష వర్ణో॒ యదే॒తం తృ॒చమ॒న్వాహ॑ య॒జ్ఞమే॒వ
 తథ్సామ॑న్వంతం కరోత్య॒గ్నిర॒ముష్మి॑3ꣳ ల్లో॒క ఆసీ॑దాది॒త్యో᳚ఽస్మింతావి॒మౌ
 లో॒కావశాం᳚తా

45 వాస్తాం॒ తే దే॒వా అ॑బ్రువ॒న్నేతే॒మౌ వి పర్యూ॑హా॒మేత్యగ్న॒ ఆ యా॑హి వీ॒తయ॒
 ఇత్య॒3ꣳస్మిల్లో॒కే᳚ఽగ్నిమ॑దధుర్బృ॒హద॑గ్నే సు॒వీర్య॒మిత్య॒ముష్మి॑3ꣳల్లో॒క
 ఆ॑ది॒త్యం తతో॒ వా ఇ॒మౌ లో॒కావ॑శామ్యతాం॒ యదే॒వమ॒న్వాహా॒నయో᳚ర్లో॒కయోః॒
 శాంత్యై॒ శామ్య॑తోఽస్మా ఇ॒మౌ లో॒కౌ య ఏ॒వం వేద॒ పంచ॑దశ సామిధే॒నీరన్వా॑హ॒
 పంచ॑దశ॒

46 వా అ॑ర్ధమా॒సస్య॒ రాత్ర॑యోఽర్ధమాస॒శః సం॑వథ్స॒ర ఆ᳚ప్యతే॒ తాసాం॒
 త్రీణి॑ చ శ॒తాని॑ ష॒ష్టిశ్చా॒క్షరా॑ణి॒ తావ॑తీః సంవథ్స॒రస్య॒
 రాత్ర॑యోఽక్షర॒శ ఏ॒వ సం॑వథ్స॒రమా᳚ప్నోతి నృ॒మేధ॑శ్చ॒ పరు॑చ్ఛేపశ్చ
 బ్రహ్మ॒వాద్య॑మవదేతామ॒స్మిందారా॑వా॒ర్ద్రే᳚ఽగ్నిం జ॑నయావ యత॒రో నౌ॒ బ్రహ్మీ॑యా॒నితి॑
 నృ॒మేధో॒ఽభ్య॑వద॒థ్స ధూ॒మమ॑జనయ॒త్ పరు॑చ్ఛేపో॒ఽభ్య॑వద॒త్
 సో᳚ఽగ్నిమ॑జనయ॒దృష॒ ఇత్య॑బ్రవీ॒ద్

47 యథ్స॒మావ॑ద్వి॒ద్వ క॒థా త్వమ॒గ్నిమజీ॑జనో॒ నాహమితి॑ సామిధే॒నీనా॑మే॒వాహం
 వర్ణం॑ వే॒దేత్య॑బ్రవీ॒ద్యద్ ఘృ॒తవ॑త్ ప॒దమ॑నూ॒చ్యతే॒ స ఆ॑సాం॒ వర్ణ॒స్తం
 త్వా॑ స॒మిద్భి॑రంగిర॒ ఇత్యా॑హ సామిధే॒నీష్వే॒వ తజ్జ్యోతి॑ర్జనయతి॒ స్త్రియ॒స్తేన॒
 యదృచ॒ స్త్రియ॒స్తేన॒ యద్గా॑య॒త్రియః॒ స్త్రియ॒స్తేన॒ యథ్సా॑మిధే॒న్యో॑
 వృష॑ణ్వతీ॒మన్వా॑హ॒

48 తేన॒ పు2ꣳస్వ॑తీ॒స్తేన॒ సేంద్రా॒స్తేన॑ మిథు॒నా అ॒గ్నిర్దే॒వానాం᳚ దూ॒త
 ఆసీ॑దు॒శనా॑ కా॒వ్యోఽసు॑రాణాం॒ తౌ ప్ర॒జాప॑తిం ప్ర॒శ్నమై॑తా॒ꣳ॒ స
 ప్ర॒జాప॑తిర॒గ్నిం దూ॒తం వృ॑ణీమహ॒ ఇత్య॒భి ప॒ర్యావ॑ర్తత॒ తతో॑ దే॒వా
 అభ॑వ॒న్పరాసు॑రా॒ యస్యై॒వం వి॒దుషో॒ఽగ్నిం దూ॒తం వృ॑ణీమహ॒ ఇత్య॒న్వాహ॒
 భవ॑త్యా॒త్మనా॒ పరా᳚స్య॒ భ్రాతృ॑వ్యో భవత్యధ్వ॒రవ॑తీ॒మన్వా॑హ॒
 భ్రాతృ॑వ్యమే॒వైతయా᳚

49 ధ్వరతి శో॒చిష్కే॑శ॒స్తమీ॑మహ॒ ఇత్యా॑హ ప॒విత్ర॑మే॒వైతద్యజ॑మానమే॒వైతయా॑
 పవయతి॒ సమి॑ద్ధో అగ్న ఆహు॒తేత్యా॑హ పరి॒ధిమే॒వైతం పరి॑ దధా॒త్యస్కం॑దాయ॒
 యదత॑ ఊ॒ర్ధ్వమ॑భ్యాద॒ధ్యాద్యథా॑ బహిః పరి॒ధి స్కంద॑తి తా॒దృగే॒వ తత్త్రయో॒
 వా అ॒గ్నయో॑ హవ్య॒వాహ॑నో దే॒వానాం᳚ కవ్య॒వాహ॑నః పితృ॒ణాꣳ స॒హర॑క్షా॒
 అసు॑రాణాం॒ త ఏ॒తర్హ్యా శꣳ॑సంతే॒ మాం వరి॑ష్యతే॒ మా

50 మితి॑ వృణీ॒ధ్వꣳ హ॑వ్య॒వాహ॑న॒మిత్యా॑హ॒ య ఏ॒వ దే॒వానాం॒ తం వృ॑ణీత
 ఆర్షే॒యం వృ॑ణీతే॒ బంధో॑రే॒వ నైత్యథో॒ సంత॑త్యై ప॒రస్తా॑ద॒ర్వాచో॑
 వృణీతే॒ తస్మా᳚త్ప॒రస్తా॑ద॒ర్వాంచో॑ మను॒ష్యా᳚న్పి॒తరోఽను॒ ప్ర పి॑పతే ..

 2. 5. 8.. ఆశాం᳚తావాహ॒ పంచ॑దశాబ్రవీ॒దన్వా॑హై॒తయా॑ వరిష్యతే॒ మామేకా॒న్న
 త్రి॒ꣳ॒శచ్చ॑ .. 2. 5. 8..

51 అగ్నే॑ మ॒హాꣳ అ॒సీత్యా॑హ మ॒హాన్ హ్యే॑ష యద॒గ్నిర్బ్రా᳚హ్మ॒ణేత్యా॑హ బ్రాహ్మ॒ణో
 హ్యే॑ష భా॑ర॒తేత్యా॑హై॒ష హి దే॒వేభ్యో॑ హ॒వ్యం భర॑తి దే॒వేద్ధ॒ ఇత్యా॑హ
 దే॒వా హ్యే॑తమైంధ॑త॒ మన్వి॑ద్ధ॒ ఇత్యా॑హ॒ మను॒ర్హ్యే॑తముత్త॑రో దే॒వేభ్య॒
 ఐంధర్షి॑ష్టుత॒ ఇత్యా॒హర్ష॑యో॒ హ్యే॑తమస్తు॑వ॒న్విప్రా॑నుమదిత॒ ఇత్యా॑హ॒

52 విప్రా॒ హ్యే॑తే యచ్ఛు॑శ్రు॒వాꣳసః॑ కవిశ॒స్త ఇత్యా॑హ క॒వయో॒ హ్యే॑తే
 యచ్ఛు॑శ్రు॒వాꣳసో॒ బ్రహ్మ॑సꣳశిత॒ ఇత్యా॑హ॒ బ్రహ్మ॑సꣳశితో॒ హ్యే॑ష
 ఘృ॒తాహ॑వన॒ ఇత్యా॑హ ఘృతాహు॒తిర్హ్య॑స్య ప్రి॒యత॑మా ప్ర॒ణీర్య॒జ్ఞానా॒మిత్యా॑హ
 ప్ర॒ణీర్హ్యే॑ష య॒జ్ఞానాꣳ॑ ర॒థీర॑ధ్వ॒రాణా॒మిత్యా॑హై॒ష హి
 దే॑వర॒థో॑ఽతూర్తో॒ హోతేత్యా॑హ॒ న హ్యే॑తం కశ్చ॒న

53 తర॑తి॒ తూర్ణి॑ర్హవ్య॒వాడిత్యా॑హ॒ సర్వ॒గ్గ్॒ హ్యే॑ష తర॒త్యాస్పాత్రం॑
 జు॒హూర్దే॒వానా॒మిత్యా॑హ జు॒హూర్హ్యే॑ష దే॒వానాం᳚ చమ॒సో దే॑వ॒పాన॒ ఇత్యా॑హ
 చమ॒సో హ్యే॑ష దే॑వ॒పానో॒ఽరాꣳ ఇ॑వాగ్నే నే॒మిర్దే॒వాగ్స్త్వం ప॑రి॒భూర॒సీత్యా॑హ
 దే॒వాన్ హ్యే॑ష ప॑రి॒భూర్యద్బ్రూ॒యాదా వ॑హ దే॒వాందే॑వయ॒తే యజ॑మానా॒యేతి॒
 భ్రాతృ॑వ్యమస్మై

54 జనయే॒దా వ॑హ దే॒వాన్, యజ॑మానా॒యేత్యా॑హ॒ యజ॑మానమే॒వైతేన॑
 వర్ధయత్య॒గ్నిమ॑గ్న॒ ఆ వ॑హ॒ సోమ॒మా వ॒హేత్యా॑హ దే॒వతా॑ ఏ॒వ
 తద్య॑థాపూ॒ర్వముప॑ హ్వయత॒ ఆ చా᳚గ్నే దే॒వాన్, వహ॑ సు॒యజా॑ చ యజ జాతవేద॒
 ఇత్యా॑హా॒గ్నిమే॒వ తథ్స2ꣳశ్య॑తి॒ సో᳚ఽస్య॒ సꣳశి॑తో దే॒వేభ్యో॑ హ॒వ్యం
 వ॑హత్య॒గ్నిర్హోతే

55 త్యా॑హా॒గ్నిర్వై దే॒వానా॒ꣳ॒ హోతా॒ య ఏ॒వ దే॒వానా॒ꣳ॒ హోతా॒ తం
 వృ॑ణీతే॒ స్మో వ॒యమిత్యా॑హా॒త్మాన॑మే॒వ స॒త్త్వం గ॑మయతి సా॒ధు తే॑ యజమాన
 దే॒వతేత్యా॑హా॒శిష॑మే॒వైతామా శా᳚స్తే॒ యద్బ్రూ॒యాద్యో᳚ఽగ్నిꣳ హోతా॑ర॒మవృ॑థా॒
 ఇత్య॒గ్నినో॑ఽభ॒యతో॒ యజ॑మానం॒ పరి॑ గృహ్ణీయాత్ ప్ర॒మాయు॑కః స్యాద్యజమానదేవ॒త్యా॑
 వై జు॒హూర్భ్రా॑తృవ్యదేవ॒త్యో॑ఽప॒భృద్

56 యద్ద్వే ఇ॑వ బ్రూ॒యాద్భ్రాతృ॑వ్యమస్మై జనయేద్ఘృ॒తవ॑తీమధ్వఱ్యో॒
 స్రుచ॒మాస్య॒స్వేత్యా॑హ॒ యజ॑మానమే॒వైతేన॑ వర్ధయతి దేవా॒యువ॒మిత్యా॑హ దే॒వాన్
 హ్యే॑షావ॑తి వి॒శ్వవా॑రా॒మిత్యా॑హ॒ విశ్వ॒గ్గ్॒ హ్యే॑షావ॒తీడా॑మహై దే॒వాꣳ
 ఈ॒డేన్యా᳚న్నమ॒స్యామ॑ నమ॒స్యాన్॑ యజా॑మ య॒జ్ఞియా॒నిత్యా॑హ మను॒ష్యా॑ వా ఈ॒డేన్యాః᳚
 పి॒తరో॑ నమ॒స్యా॑ దే॒వా య॒జ్ఞియా॑ దే॒వతా॑ ఏ॒వ తద్య॑థాభా॒గం య॑జతి ..

 2. 5. 9.. విప్రా॑నుమదిత॒ ఇత్యా॑హ చ॒నాస్మై॒ హోతో॑ప॒భృద్దే॒వతా॑ ఏ॒వ త్రీణి॑
 చ .. 2. 5. 9..

57 త్రీగ్ స్తృ॒చానను॑ బ్రూయాద్రాజ॒న్య॑స్య॒ త్రయో॒ వా అ॒న్యే రా॑జ॒న్యా᳚త్పురు॑షా
 బ్రాహ్మ॒ణో వైశ్యః॑ శూ॒ద్రస్తానే॒వాస్మా॒ అను॑కాన్కరోతి॒ పంచ॑ద॒శాను॑
 బ్రూయాద్రాజ॒న్య॑స్య పంచద॒శో వై రా॑జ॒న్యః॑ స్వ ఏ॒వైన॒గ్గ్॒ స్తోమే॒ ప్రతి॑
 ష్ఠాపయతి త్రి॒ష్టుభా॒ పరి॑ దధ్యాదింద్రి॒యం వై త్రి॒ష్టుగిం॑ద్రి॒యకా॑మః॒ ఖలు॒
 వై రా॑జ॒న్యో॑ యజతే త్రి॒ష్టుభై॒వాస్మా॑ ఇంద్రి॒యం పరి॑ గృహ్ణాతి॒ యది॑ కా॒మయే॑త

58 బ్రహ్మవర్చ॒సమ॒స్త్వితి॑ గాయత్రి॒యా పరి॑ దధ్యాద్బ్రహ్మవర్చ॒సం వై
 గా॑య॒త్రీ బ్ర॑హ్మవర్చ॒సమే॒వ భ॑వతి స॒ప్తద॒శాను॑ బ్రూయా॒ద్వైశ్య॑స్య
 సప్తద॒శో వై వైశ్యః॒ స్వ ఏ॒వైన॒గ్గ్॒ స్తోమే॒ ప్రతి॑ష్ఠాపయతి॒ జగ॑త్యా॒
 పరి॑ దధ్యా॒జ్జాగ॑తా॒ వై ప॒శవః॑ ప॒శుకా॑మః॒ ఖలు॒ వై వైశ్యో॑ యజతే॒
 జగ॑త్యై॒వాస్మై॑ ప॒శూన్పరి॑ గృహ్ణా॒త్యేక॑విꣳశతి॒మను॑ బ్రూయాత్ ప్రతి॒ష్ఠా
 కా॑మస్యైకవి॒ꣳ॒శః స్తోమా॑నాం ప్రతి॒ష్ఠా ప్రతి॑ష్ఠిత్యై॒

59 చతు॑ర్విꣳశతి॒మను॑ బ్రూయాద్బ్రహ్మవర్చ॒సకా॑మస్య॒ చతు॑ర్విꣳశత్యక్షరా
 గాయ॒త్రీ గా॑య॒త్రీ బ్ర॑హ్మవర్చ॒సం గా॑యత్రి॒యైవాస్మై᳚ బ్రహ్మవర్చ॒సమవ॑ రుంధే
 త్రి॒ꣳ॒శత॒మను॑ బ్రూయా॒దన్న॑కామస్య త్రి॒ꣳ॒శద॑క్షరా వి॒రాడన్నం॑
 వి॒రాడ్వి॒రాజై॒వాస్మా॑ అ॒న్నాద్య॒మవ॑ రుంధే॒ ద్వాత్రిꣳ॑శత॒మను॑
 బ్రూయాత్ప్రతి॒ష్ఠాకా॑మస్య॒ ద్వాత్రిꣳ॑శదక్షరాను॒ష్టుగ॑ను॒ష్టుప్ ఛంద॑సాం
 ప్రతి॒ష్ఠా ప్రతి॑ష్ఠిత్యై॒ షట్త్రిꣳ॑శత॒మను॑ బ్రూయాత్ప॒శుకా॑మస్య॒
 షట్త్రిꣳ॑శదక్షరా బృహ॒తీ బార్హ॑తాః ప॒శవో॑ బృహ॒త్యైవాస్మై॑ ప॒శూ

60 నవ॑ రుంధే॒ చతు॑శ్చత్వారిꣳశత॒మను॑
 బ్రూయాదింద్రి॒యకా॑మస్య॒ చతు॑శ్చత్వారిꣳశదక్షరా త్రి॒ష్టుగిం॑ద్రి॒యం
 త్రి॒ష్టుప్త్రి॒ష్టుభై॒వాస్మా॑ ఇంద్రి॒యమవ॑ రుంధే॒ఽష్టాచ॑త్వారిꣳశత॒మను॑
 బ్రూయాత్ప॒శుకా॑మస్యా॒ష్టాచ॑త్వారిꣳశదక్షరా॒ జగ॑తీ॒ జాగ॑తాః ప॒శవో॒
 జగ॑త్యై॒వాస్మై॑ ప॒శూనవ॑ రుంధే॒ సర్వా॑ణి॒ ఛందా॒గ్॒స్యను॑ బ్రూయాద్బహుయా॒జినః॒
 సర్వా॑ణి॒ వా ఏ॒తస్య॒ ఛందా॒గ్॒స్యవ॑రుద్ధాని॒ యో బ॑హుయా॒జ్యప॑రిమిత॒మను॑
 బ్రూయా॒దప॑రిమిత॒స్యావ॑రుద్ధ్యై .. 2. 5. 10.. కా॒మయే॑త॒ ప్రతి॑ష్ఠిత్యై
 ప॒శూంథ్స॒ప్త చ॑త్వారిꣳశచ్చ .. 2. 5. 10..

61 నివీ॑తం మను॒ష్యా॑ణాం ప్రాచీనావీ॒తం పి॑తృ॒ణాముప॑వీతం దే॒వానా॒ముప॑ వ్యయతే
 దేవల॒క్ష్మమే॒వ తత్కు॑రుతే॒ తిష్ఠ॒న్నన్వా॑హ॒ తిష్ఠ॒న్ హ్యాశ్రు॑తతరం॒ వద॑తి॒
 తిష్ఠ॒న్నన్వా॑హ సువ॒ర్గస్య॑ లో॒కస్యా॒భిజి॑త్యా॒ ఆసీ॑నో యజత్య॒స్మిన్నే॒వ లో॒కే
 ప్రతి॑తిష్ఠతి॒ యత్క్రౌం॒చమ॒న్వాహా॑సు॒రం తద్యన్మం॒ద్రం మా॑ను॒షం తద్యదం॑త॒రా
 తథ్సదే॑వమంత॒రానూచ్యꣳ॑ సదేవ॒త్వాయ॑ వి॒ద్వాꣳసో॒ వై

62 పు॒రా హోతా॑రోఽభూవం॒తస్మా॒ద్విధృ॑తా॒ అధ్వా॒నోఽభూ॑వ॒న్న పంథా॑నః॒
 సమ॑రుక్షన్నంతర్వే॒ద్య॑న్యః పాదో॒ భవ॑తి బహిర్వే॒ద్య॑న్యోఽథాన్వా॒హాధ్వ॑నాం॒
 విధృ॑త్యై ప॒థామసꣳ॑రోహా॒యాథో॑ భూ॒తం చై॒వ భ॑వి॒ష్యచ్చావ॑
 రుం॒ధేఽథో॒ పరి॑మితం చై॒వాప॑రిమితం॒ చావ॑ రుం॒ధేఽథో᳚ గ్రా॒మ్యాగ్శ్చై॒వ
 ప॒శూనా॑ర॒ణ్యాగ్శ్చావ॑ రుం॒ధేఽథో॑

63 దేవలో॒కం చై॒వ మ॑నుష్యలో॒కం చా॒భి జ॑యతి దే॒వా వై సా॑మిధే॒నీర॒నూచ్య॑
 య॒జ్ఞం నాన్వ॑పశ్యం॒థ్స ప్ర॒జాప॑తిస్తూ॒ష్ణీమా॑ఘా॒రమాఽఘా॑రయ॒త్తతో॒ వై దే॒వా
 య॒జ్ఞమన్వ॑పశ్య॒న్॒ యత్తూ॒ష్ణీమా॑ఘా॒రమా॑ఘా॒రయ॑తి య॒జ్ఞస్యాను॑ఖ్యాత్యా॒
 అథో॑ సామిధే॒నీరే॒వాభ్య॑న॒క్త్యలూ᳚క్షో భవతి॒ య ఏ॒వం వేదాథో॑
 త॒ర్పయ॑త్యే॒వైనా॒స్తృప్య॑తి ప్ర॒జయా॑ ప॒శుభి॒

64 ర్య ఏ॒వం వేద॒ యదేక॑యాఘా॒రయే॒దేకాం᳚ ప్రీణీయా॒ద్యద్ద్వాభ్యాం॒ ద్వే
 ప్రీ॑ణీయా॒ద్యత్తి॒సృభి॒రతి॒ తద్రే॑చయే॒న్మన॒సాఘా॑రయతి॒ మన॑సా॒
 హ్యనా᳚ప్తమా॒ప్యతే॑ తి॒ర్యంచ॒మా ఘా॑రయ॒త్యచ్ఛం॑బట్కారం॒ వాక్చ॒
 మన॑శ్చార్తీయేతామ॒హం దే॒వేభ్యో॑ హ॒వ్యం వ॑హా॒మీతి॒ వాగ॑బ్రవీద॒హం దే॒వేభ్య॒
 ఇతి॒ మన॒స్తౌ ప్ర॒జాప॑తిం ప్ర॒శ్నమై॑తా॒ꣳ॒ సో᳚ఽబ్రవీత్

65 ప్ర॒జాప॑తిర్దూ॒తీరే॒వ త్వం మన॑సోఽసి॒ యద్ధి మన॑సా॒ ధ్యాయ॑తి॒ తద్వా॒చా
 వద॒తీతి॒ తత్ఖలు॒ తుభ్యం॒ న వా॒చా జు॑హవ॒న్నిత్య॑బ్రవీ॒త్ తస్మా॒న్మన॑సా
 ప్ర॒జాప॑తయే జుహ్వతి॒ మన॑ ఇవ॒ హి ప్ర॒జాప॑తిః ప్ర॒జాప॑తే॒రాప్త్యై॑ పరి॒ధీంథ్సం
 మా᳚ర్ష్టి పు॒నాత్యే॒వైనాం॒త్రిర్మ॑ధ్య॒మం త్రయో॒ వై ప్రా॒ణాః ప్రా॒ణానే॒వాభి జ॑యతి॒
 త్రిర్ద॑క్షిణా॒ర్ధ్యం॑ త్రయ॑

66 ఇ॒మే లో॒కా ఇ॒మానే॒వ లో॒కాన॒భి జ॑యతి॒ త్రిరు॑త్తరా॒ర్ధ్యం॑ త్రయో॒
 వై దే॑వ॒యానాః॒ పంథా॑న॒స్తానే॒వాభి జ॑యతి॒ త్రిరుప॑ వాజయతి॒ త్రయో॒ వై
 దే॑వలో॒కా దే॑వలో॒కానే॒వాభి జ॑యతి॒ ద్వాద॑శ॒ సంప॑ద్యంతే॒ ద్వాద॑శ॒
 మాసాః᳚ సంవథ్స॒రః సం॑వథ్స॒రమే॒వ ప్రీ॑ణా॒త్యథో॑ సంవథ్స॒రమే॒వాస్మా॒ ఉప॑
 దధాతి సువ॒ర్గస్య॑ లో॒కస్య॒ సమ॑ష్ట్యా ఆఘా॒రమా ఘా॑రయతి తి॒ర ఇ॑వ॒

67 వై సు॑వ॒ర్గో లో॒కః సు॑వ॒ర్గమే॒వాస్మై॑ లో॒కం ప్ర రో॑చయత్యృ॒జుమా
 ఘా॑రయత్యృ॒జురి॑వ॒ హి ప్రా॒ణః సంత॑త॒మా ఘా॑రయతి ప్రా॒ణానా॑మ॒న్నాద్య॑స్య॒
 సంత॑త్యా॒ అథో॒ రక్ష॑సా॒మప॑హత్యై॒ యం కా॒మయే॑త ప్ర॒మాయు॑కః స్యా॒దితి॑
 జి॒హ్మం తస్యాఘా॑రయేత్ ప్రా॒ణమే॒వాస్మా᳚జ్జి॒హ్మం న॑యతి తా॒జక్ ప్ర మీ॑యతే॒ శిరో॒
 వా ఏ॒తద్య॒జ్ఞస్య॒ యదా॑ఘా॒ర ఆ॒త్మా ధ్రు॒వా

68 ఽఘా॒రమా॒ఘార్య॑ ధ్రు॒వాꣳ సమ॑నక్త్యా॒త్మన్నే॒వ య॒జ్ఞస్య॒ శిరః॒
 ప్రతి॑ దధాత్య॒గ్నిర్దే॒వానాం᳚ దూ॒త ఆసీ॒ద్దైవ్యోఽసు॑రాణాం॒ తౌ ప్ర॒జాప॑తిం
 ప్ర॒శ్నమై॑తా॒ꣳ॒ స ప్ర॒జాప॑తిర్బ్రాహ్మ॒ణమ॑బ్రవీదే॒తద్వి బ్రూ॒హీత్యా
 శ్రా॑వ॒యేతీ॒దం దే॑వాః శృణు॒తేతి॒ వావ తద॑బ్రవీద॒గ్నిర్దే॒వో హోతేతి॒ య ఏ॒వ
 దే॒వానాం॒ తమ॑వృణీత॒ తతో॑ దే॒వా

69 అభ॑వ॒న్పరాసు॑రా॒ యస్యై॒వం వి॒దుషః॑ ప్రవ॒రం ప్ర॑వృ॒ణతే॒
 భవ॑త్యా॒త్మనా॒ పరా᳚స్య॒ భ్రాతృ॑వ్యో భవతి॒ యద్బ్రా᳚హ్మ॒ణశ్చాబ్రా᳚హ్మణశ్చ
 ప్ర॒శ్నమే॒యాతాం᳚ బ్రాహ్మ॒ణాయాధి॑ బ్రూయా॒ద్యద్బ్రా᳚హ్మ॒ణాయా॒ధ్యాహా॒త్మనేఽధ్యా॑హ॒
 యద్బ్రా᳚హ్మ॒ణం ప॒రాహా॒త్మానం॒ పరా॑హ॒ తస్మా᳚ద్ బ్రాహ్మ॒ణో న ప॒రోచ్యః॑ .. 2. 5. 11..

వా ఆ॑ర॒ణ్యాగ్శ్చావ॑ రుం॒ధేథో॑ ప॒శుభిః॒ సో᳚బ్రవీద్దక్షిణా॒ర్ధ్యం॑ త్రయ॑
 ఇవ ధ్రు॒వా దే॒వాశ్చ॑త్వారి॒ꣳ॒శచ్చ॑ .. 2. 5. 11..

70 ఆయు॑ష్ట ఆయు॒ర్దా అ॑గ్న॒ ఆ ప్యా॑యస్వ॒ సంతేఽవ॑ తే॒ హేడ॒ ఉదు॑త్త॒మం ప్ర ణో॑
 దే॒వ్యా నో॑ ది॒వోఽగ్నా॑విష్ణూ॒ అగ్నా॑విష్ణూ ఇ॒మం మే॑ వరుణ॒ తత్త్వా॑యా॒మ్యుదు॒ త్యం
 చి॒త్రం .. అ॒పాం నపా॒దా హ్యస్థా॑దు॒పస్థం॑ జి॒హ్మానా॑మూ॒ర్ధ్వో వి॒ద్యుతం॒ వసా॑నః
 . తస్య॒ జ్యేష్ఠం॑ మహి॒మానం॒ వహం॑తీ॒ర్॒హిర॑ణ్యవర్ణాః॒ పరి॑ యంతి య॒హ్వీః .. స

71 మ॒న్యా యంత్యుప॑ యంత్య॒న్యాః స॑మా॒నమూ॒ర్వం న॒ద్యః॑ పృణంతి . తమూ॒
 శుచి॒ꣳ॒ శుచ॑యో దీది॒వాꣳ స॑మ॒పాం నపా॑తం॒ పరి॑ తస్థు॒రాపః॑
 .. తమస్మే॑రా యువ॒తయో॒ యువా॑నం మర్మృ॒జ్యమా॑నాః॒ పరి॑ యం॒త్యాపః॑ .
 స శు॒క్రేణ॒ శిక్వ॑నా రే॒వద॒గ్నిర్దీ॒దాయా॑ని॒ధ్మో ఘృ॒తని॑ర్ణిగ॒ప్సు ..

 ఇంద్రా॒వరు॑ణయోర॒హꣳ స॒మ్రాజో॒రవ॒ ఆ వృ॑ణే . తా నో॑ మృడాత ఈ॒దృశే᳚ ..

 ఇంద్రా॑వరుణా యు॒వమ॑ధ్వ॒రాయ॑ నో

72 వి॒శే జనా॑య॒ మహి॒ శర్మ॑ యచ్ఛతం . దీ॒ర్ఘప్ర॑యజ్యు॒మతి॒ యో వ॑ను॒ష్యతి॑
 వ॒యం జ॑యేమ॒ పృత॑నాసు దూ॒ఢ్యః॑ .. ఆ నో॑ మిత్రావరుణా॒ ప్ర బా॒హవా᳚ . త్వం నో॑
 అగ్నే॒ వరు॑ణస్య వి॒ద్వాందే॒వస్య॒ హేడోఽవ॑ యా సిసీష్ఠాః . యజి॑ష్ఠో॒ వహ్ని॑తమః॒
 శోశు॑చానో॒ విశ్వా॒ ద్వేషాꣳ॑సి॒ ప్ర ము॑ముగ్ధ్య॒స్మత్ .. స త్వం నో॑ అగ్నేఽవ॒మో
 భ॑వో॒తీ నేది॑ష్ఠో అ॒స్యా ఉ॒షసో॒ వ్యు॑ష్టౌ . అవ॑ యక్ష్వ నో॒ వరు॑ణ॒ꣳ॒

73 రరా॑ణో వీ॒హి మృ॑డీ॒కꣳ సు॒హవో॑ న ఏధి .. ప్రప్రా॒యమ॒గ్నిర్భ॑ర॒తస్య॑
 శృణ్వే॒ వి యథ్సూఱ్యో॒ న రోచ॑తే బృ॒హద్భాః . అ॒భి యః పూ॒రుం పృత॑నాసు
 త॒స్థౌ దీ॒దాయ॒ దైవ్యో॒ అతి॑థిః శి॒వో నః॑ .. ప్ర తే॑ యక్షి॒ ప్రత॑ ఇయర్మి॒
 మన్మ॒ భువో॒ యథా॒ వంద్యో॑ నో॒ హవే॑షు . ధన్వ॑న్నివ ప్ర॒పా అ॑సి॒ త్వమ॑గ్న
 ఇయ॒క్షవే॑ పూ॒రవే᳚ ప్రత్న రాజన్ ..

74 వి పాజ॑సా॒ వి జ్యోతి॑షా .. స త్వమ॑గ్నే॒ ప్రతీ॑కేన॒ ప్రత్యో॑ష యాతుధా॒న్యః॑
 . ఉ॒రు॒క్షయే॑షు॒ దీద్య॑త్ .. తꣳ సు॒ప్రతీ॑కꣳ సు॒దృశ॒గ్గ్॒
 స్వంచ॒మవి॑ద్వాꣳసో వి॒దుష్ట॑రꣳ సపేమ . స య॑క్ష॒ద్విశ్వా॑ వ॒యునా॑ని
 వి॒ద్వాన్ ప్ర హ॒వ్యమ॒గ్నిర॒మృతే॑షు వోచత్ .. అ॒ꣳ॒హో॒ముచే॑ వి॒వేష॒ యన్మా॒
 వి న॑ ఇం॒ద్రేంద్ర॑ క్ష॒త్రమిం॑ద్రి॒యాణి॑ శతక్ర॒తోఽను॑ తే దాయి .. 2. 5. 12..

 య॒హ్వీస్సమ॑ధ్వ॒రాయ॑ నో॒ వరు॑ణꣳ రాజ॒గ్గ్॒శ్చతు॑శ్చత్వారిꣳశచ్చ .. 2. 5. 12..

వి॒శ్వరూ॑ప॒స్త్వష్టేంద్రం॑ వృ॒త్రం బ్ర॑హ్మవా॒దిన॒స్స త్వై నాసో॑మయాజ్యే॒ష వై
 దే॑వర॒థో దే॒వా వై నర్చి నాయ॒జ్ఞోగ్నే॑ మ॒హాంత్రీన్నివీ॑త॒మాయు॑ష్టే॒ ద్వాద॑శ
 .. వి॒శ్వరూ॑పో॒ నైనꣳ॑ శితరూ॒రావ॒ద్య వసు॑ పూర్వే॒ద్యుర్వాజా॒ ఇత్యగ్నే॑
 మ॒హాన్నివీ॑తమ॒న్యా యంతి॒ చతు॑స్సప్తతిః .. వి॒శ్వరూ॒పోను॑ తే దాయి ..

ద్వితీయకాండే షష్ఠః ప్రశ్నః 6

1 స॒మిధో॑ యజతి వసం॒తమే॒వర్తూ॒నామవ॑ రుంధే॒ తనూ॒నపా॑తం యజతి
 గ్రీ॒ష్మమే॒వావ॑ రుంధ ఇ॒డో య॑జతి వ॒ర్॒షా ఏ॒వావ॑ రుంధే బ॒ర్హిర్య॑జతి
 శ॒రద॑మే॒వావ॑ రుంధే స్వాహాకా॒రం య॑జతి హేమం॒తమే॒వావ॑ రుంధే॒
 తస్మా॒థ్స్వాహా॑కృతా॒ హేమ॑న్ప॒శవోఽవ॑ సీదంతి స॒మిధో॑ యజత్యు॒షస॑ ఏ॒వ
 దే॒వతా॑నా॒మవ॑ రుంధే॒ తనూ॒నపా॑తం యజతి య॒జ్ఞమే॒వావ॑ రుంధ

2 ఇ॒డో య॑జతి ప॒శూనే॒వావ॑ రుంధే బ॒ర్॒హిర్య॑జతి ప్ర॒జామే॒వావ॑ రుంధే
 స॒మాన॑యత ఉప॒భృత॒స్తేజో॒ వా ఆజ్యం॑ ప్ర॒జా బ॒ర్॒హిః ప్ర॒జాస్వే॒వ తేజో॑
 దధాతి స్వాహాకా॒రం య॑జతి॒ వాచ॑మే॒వావ॑ రుంధే॒ దశ॒ సంప॑ద్యంతే॒ దశా᳚క్షరా
 వి॒రాడన్నం॑ వి॒రాడ్వి॒రాజై॒వాన్నాద్య॒మవ॑ రుంధే స॒మిధో॑ యజత్య॒స్మిన్నే॒వ లో॒కే
 ప్రతి॑ తిష్ఠతి॒ తనూ॒నపా॑తం యజతి

3 య॒జ్ఞ ఏ॒వాంతరి॑క్షే॒ ప్రతి॑ తిష్ఠతీ॒డో య॑జతి ప॒శుష్వే॒వ ప్రతి॑
 తిష్ఠతి బ॒ర్॒హిర్య॑జతి॒ య ఏ॒వ దే॑వ॒యానాః॒ పంథా॑న॒స్తేష్వే॒వ ప్రతి॑
 తిష్ఠతి స్వాహాకా॒రం య॑జతి సువ॒ర్గ ఏ॒వ లో॒కే ప్రతి॑ తిష్ఠత్యే॒తావం॑తో॒
 వై దే॑వలో॒కాస్తేష్వే॒వ య॑థాపూ॒ర్వం ప్రతి॑ తిష్ఠతి దేవాసు॒రా ఏ॒షు
 లో॒కేష్వ॑స్పర్ధంత॒ తే దే॒వాః ప్ర॑యా॒జైరే॒భ్యో లో॒కేభ్యోఽసు॑రా॒న్ప్రాణు॑దంత॒
 తత్ప్ర॑యా॒జానాం᳚

4 ప్రయాజ॒త్వం యస్యై॒వం వి॒దుషః॑ ప్రయా॒జా ఇ॒జ్యంతే॒ ప్రైభ్యో లో॒కేభ్యో॒
 భ్రాతృ॑వ్యాన్నుదతేఽభి॒క్రామం॑ జుహోత్య॒భిజి॑త్యై॒ యో వై ప్ర॑యా॒జానాం᳚
 మిథు॒నం వేద॒ ప్ర ప్ర॒జయా॑ ప॒శుభి॑ర్మిథు॒నైర్జా॑యతే స॒మిధో॑ బ॒హ్వీరి॑వ
 యజతి॒తనూ॒నపా॑త॒మేక॑మివ మిథు॒నం తది॒డో బ॒హ్వీరి॑వ యజతి బ॒ర్॒హిరేక॑మివ
 మిథు॒నం తదే॒తద్వై ప్ర॑యా॒జానాం᳚ మిథు॒నం య ఏ॒వం వేద॒ ప్ర

5 ప్ర॒జయా॑ ప॒శుభి॑ర్మిథు॒నైర్జా॑యతే దే॒వానాం॒ వా అని॑ష్టా దే॒వతా॒
 ఆస॒న్నథాసు॑రా య॒జ్ఞమ॑జిఘాꣳసం॒తే దే॒వా గా॑య॒త్రీం వ్యౌ॑హ॒న్
 పంచా॒క్షరా॑ణి ప్రా॒చీనా॑ని॒ త్రీణి॑ ప్రతీ॒చీనా॑ని॒ తతో॒ వర్మ॑
 య॒జ్ఞాయాభ॑వ॒ద్వర్మ॒ యజ॑మానాయ॒ యత్ప్ర॑యాజానూయా॒జా ఇ॒జ్యంతే॒ వర్మై॒వ
 తద్య॒జ్ఞాయ॑ క్రియతే॒ వర్మ॒ యజ॑మానాయ॒ భ్రాతృ॑వ్యాభిభూత్యై॒ తస్మా॒ద్వరూ॑థం
 పు॒రస్తా॒ద్వర్షీ॑యః ప॒శ్చాద్ధ్రసీ॑యో దే॒వా వై పు॒రా రక్షో᳚భ్య॒

6 ఇతి॑ స్వాహాకా॒రేణ॑ ప్రయా॒జేషు॑ య॒జ్ఞꣳ స॒గ్గ్॒స్థాప్య॑మపశ్యం॒త2ꣳ
 స్వా॑హాకా॒రేణ॑ ప్రయా॒జేషు॒ సమ॑స్థాపయ॒న్వి వా ఏ॒తద్య॒జ్ఞం ఛిం॑దంతి॒
 యథ్స్వా॑హాకా॒రేణ॑ ప్రయా॒జేషు॑ స2ꣳస్థా॒పయం॑తి ప్రయా॒జాని॒ష్ట్వా హ॒వీగ్ష్య॒భి
 ఘా॑రయతి య॒జ్ఞస్య॒ సంత॑త్యా॒ అథో॑ హ॒విరే॒వాక॒రథో॑ యథాపూ॒ర్వముపై॑తి
 పి॒తా వై ప్ర॑యా॒జాః ప్ర॒జానూ॑యా॒జా యత్ప్ర॑యా॒జాని॒ష్ట్వా హ॒వీగ్ష్య॑భిఘా॒రయ॑తి
 పి॒తైవ తత్పు॒త్రేణ॒ సాధా॑రణం

7 కురుతే॒ తస్మా॑దాహు॒ర్యశ్చై॒వం వేద॒ యశ్చ॒ న క॒థా పు॒త్రస్య॒ కేవ॑లం
 క॒థా సాధా॑రణం పి॒తురిత్యస్క॑న్నమే॒వ తద్యత్ప్ర॑యా॒జేష్వి॒ష్టేషు॒ స్కంద॑తి
 గాయ॒త్ర్యే॑వ తేన॒ గర్భం॑ ధత్తే॒ సా ప్ర॒జాం ప॒శూన్, యజ॑మానాయ॒ ప్ర జ॑నయతి ..

 2. 6. 1.. య॒జ॒తి॒ య॒జ్ఞమే॒వావ॑ రుంధే॒ తనూ॒నపా॑తం యజతి ప్రయా॒జానా॑మే॒వం
 వేద॒ ప్ర రక్షోభ్యః॒ సాధా॑రణం॒ పంచ॑త్రిꣳశచ్చ .. 2. 6. 1..

8 చక్షు॑షీ॒ వా ఏ॒తే య॒జ్ఞస్య॒ యదాజ్య॑భాగౌ॒ యదాజ్య॑భాగౌ॒ యజ॑తి॒
 చక్షు॑షీ ఏ॒వ తద్య॒జ్ఞస్య॒ ప్రతి॑ దధాతి పూర్వా॒ర్ధే జు॑హోతి॒ తస్మా᳚త్ పూర్వా॒ర్ధే
 చక్షు॑షీ ప్ర॒బాహు॑గ్జుహోతి॒ తస్మా᳚త్ప్ర॒బాహు॒క్చక్షు॑షీ దేవలో॒కం వా అ॒గ్నినా॒
 యజ॑మా॒నోఽను॑ పశ్యతి పితృలో॒కꣳ సోమే॑నోత్తరా॒ర్ధే᳚ఽగ్నయే॑ జుహోతి దక్షిణా॒ర్ధే
 సోమా॑యై॒వమి॑వ॒ హీమౌ లో॒కావ॒నయో᳚ర్లో॒కయో॒రను॑ఖ్యాత్యై॒ రాజా॑నౌ॒ వా ఏ॒తౌ
 దే॒వతా॑నాం॒

9 యద॒గ్నీషోమా॑వంత॒రా దే॒వతా॑ ఇజ్యేతే దే॒వతా॑నాం॒ విధృ॑త్యై॒
 తస్మా॒ద్రాజ్ఞా॑ మను॒ష్యా॑ విధృ॑తా బ్రహ్మవా॒దినో॑ వదంతి॒
 కిం తద్య॒జ్ఞే యజ॑మానః కురుతే॒ యేనా॒న్యతో॑దతశ్చ ప॒శూన్
 దా॒ధారో॑ఽభ॒యతో॑దత॒శ్చేత్యృచ॑మ॒నూచ్యాజ్య॑భాగస్య జుషా॒ణేన॑
 యజతి॒ తేనా॒న్యతో॑దతో దాధా॒రర్చ॑మ॒నూచ్య॑ హ॒విష॑ ఋ॒చా
 య॑జతి॒ తేనో॑భ॒యతో॑దతో దాధార మూర్ధ॒న్వతీ॑ పురోఽనువా॒క్యా॑ భవతి
 మూ॒ర్ధాన॑మే॒వైనꣳ॑ సమా॒నానాం᳚ కరోతి

10 ని॒యుత్వ॑త్యా యజతి॒ భ్రాతృ॑వ్యస్యై॒వ ప॒శూన్ని యు॑వతే కే॒శినꣳ॑
 హ దా॒ర్భ్యం కే॒శీ సాత్య॑కామిరువాచ స॒ప్తప॑దాం తే॒ శక్వ॑రీ॒గ్॒ శ్వో
 య॒జ్ఞే ప్ర॑యో॒క్తాసే॒ యస్యై॑ వీ॒ర్యే॑ణ॒ ప్ర జా॒తాన్ భ్రాతృ॑వ్యాన్ను॒దతే॒
 ప్రతి॑ జని॒ష్యమా॑ణా॒న్॒, యస్యై॑ వీ॒ర్యే॑ణో॒భయో᳚ర్లో॒కయో॒ర్జ్యోతి॑ర్ధ॒త్తే
 యస్యై॑ వీ॒ర్యే॑ణ పూర్వా॒ర్ధేనా॑న॒డ్వాన్భు॒నక్తి॑ జఘనా॒ర్ధేన॑ ధే॒నురితి॑
 పు॒రస్తా᳚ల్లక్ష్మా పురోఽనువా॒క్యా॑ భవతి జా॒తానే॒వ భ్రాతృ॑వ్యా॒న్ ప్ర ణు॑దత
 ఉ॒పరి॑ష్టాల్లక్ష్మా

11 యా॒జ్యా॑ జని॒ష్యమా॑ణానే॒వ ప్రతి॑ నుదతే పు॒రస్తా᳚ల్లక్ష్మా పురోఽనువా॒క్యా॑
 భవత్య॒స్మిన్నే॒వ లో॒కే జ్యోతి॑ర్ధత్త ఉ॒పరి॑ష్టాల్లక్ష్మా యా॒జ్యా॑ముష్మి॑న్నే॒వ
 లో॒కే జ్యోతి॑ర్ధత్తే॒ జ్యోతి॑ష్మంతావస్మా ఇ॒మౌ లో॒కౌ భ॑వతో॒ య ఏ॒వం
 వేద॑ పు॒రస్తా᳚ల్లక్ష్మా పురోఽనువా॒క్యా॑ భవతి॒ తస్మా᳚త్ పూర్వా॒ర్ధేనా॑న॒డ్వాన్
 భు॑నక్త్యు॒పరి॑ష్టాల్లక్ష్మా యా॒జ్యా॑ తస్మా᳚జ్జఘనా॒ర్ధేన॑ ధే॒నుర్య ఏ॒వం వేద॑
 భుం॒క్త ఏ॑నమే॒తౌ వజ్ర॒ ఆజ్యం॒ వజ్ర॒ ఆజ్య॑భాగౌ॒

12 వజ్రో॑ వషట్కా॒రస్త్రి॒వృత॑మే॒వ వజ్రꣳ॑ సం॒భృత్య॒ భ్రాతృ॑వ్యాయ॒ ప్ర
 హ॑ర॒త్యచ్ఛం॑బట్కారమప॒గూర్య॒ వష॑ట్కరోతి॒ స్తృత్యై॑ గాయ॒త్రీ పు॑రోఽనువా॒క్యా॑
 భవతి త్రి॒ష్టుగ్యా॒జ్యా᳚ బ్రహ్మ॑న్నే॒వ క్ష॒త్రమ॒న్వారం॑భయతి॒ తస్మా᳚ద్ బ్రాహ్మ॒ణో
 ముఖ్యో॒ ముఖ్యో॑ భవతి॒ య ఏ॒వం వేద॒ ప్రైవైనం॑ పురోఽనువా॒క్య॑యాహ॒ ప్రణ॑యతి
 యా॒జ్య॑యా గ॒మయ॑తి వషట్కా॒రేణైవైనం॑ పురోఽనువా॒క్య॑యా దత్తే॒ ప్ర య॑చ్ఛతి
 యా॒జ్య॑యా॒ ప్రతి॑

13 వషట్కా॒రేణ॑ స్థాపయతి త్రి॒పదా॑ పురోఽనువా॒క్యా॑ భవతి॒ త్రయ॑ ఇ॒మే లో॒కా
 ఏ॒ష్వే॑వ లో॒కేషు॒ ప్రతి॑తిష్ఠతి॒ చతు॑ష్పదా యా॒జ్యా॑ చతు॑ష్పద ఏ॒వ
 ప॒శూనవ॑ రుంధే ద్వ్యక్ష॒రో వ॑షట్కా॒రో ద్వి॒పాద్యజ॑మానః ప॒శుష్వే॒వోపరి॑ష్టా॒త్
 ప్రతి॑ తిష్ఠతి గాయ॒త్రీ పు॑రోఽనువా॒క్యా॑ భవతి త్రి॒ష్టుగ్యా॒జ్యై॑షా వై
 స॒ప్తప॑దా॒ శక్వ॑రీ॒ యద్వా ఏ॒తయా॑ దే॒వా అశి॑క్షం॒తద॑శక్నువ॒న్॒
 య ఏ॒వం వేద॑ శ॒క్నోత్యే॒వ యచ్ఛిక్ష॑తి .. 2. 6. 2.. దే॒వతా॑నాం
 కరోత్యు॒పరి॑ష్టాల్ల॒క్ష్మాజ్య॑ భాగౌ॒ ప్రతి॑ శ॒క్నోత్యే॒వ ద్వే చ॑ .. 2. 6. 2..

14 ప్ర॒జాప॑తిర్దే॒వేభ్యో॑ య॒జ్ఞాన్ వ్యాది॑శ॒థ్స ఆ॒త్మన్నాజ్య॑మధత్త॒ తం దే॒వా
 అ॑బ్రువన్నే॒ష వావ య॒జ్ఞో యదాజ్య॒మప్యే॒వ నోత్రా॒స్త్వితి॒ సో᳚ఽబ్రవీ॒ద్యజాన్॑,
 వ॒ ఆజ్య॑భాగా॒వుప॑ స్తృణాన॒భి ఘా॑రయా॒నితి॒ తస్మా॒ద్యజం॒త్యాజ్య॑భాగా॒వుప॑
 స్తృణంత్య॒భి ఘా॑రయంతి బ్రహ్మవా॒దినో॑ వదంతి॒ కస్మా᳚థ్స॒త్యాద్యా॒తయా॑మాన్య॒న్యాని॑
 హ॒వీగ్ష్యయా॑తయామ॒మాజ్య॒మితి॑ ప్రాజాప॒త్య

15 మితి॑ బ్రూయా॒దయా॑తయామా॒ హి దే॒వానాం᳚ ప్ర॒జాప॑తి॒రితి॒ ఛందాꣳ॑సి
 దే॒వేభ్యోఽపా᳚క్రామ॒న్న వో॑ఽభా॒గాని॑ హ॒వ్యం వ॑క్ష్యామ॒ ఇతి॒ తేభ్య॑
 ఏ॒తచ్చ॑తురవ॒త్తమ॑ధారయన్పురోఽనువా॒క్యా॑యై యా॒జ్యా॑యై దే॒వతా॑యై
 వషట్కా॒రాయ॒ యచ్చ॑తురవ॒త్తం జు॒హోతి॒ ఛందాగ్॑స్యే॒వ తత్ప్రీ॑ణాతి॒ తాన్య॑స్య
 ప్రీ॒తాని॑ దే॒వేభ్యో॑ హ॒వ్యం వ॑హం॒త్యంగి॑రసో॒ వా ఇ॒త ఉ॑త్త॒మాః సు॑వ॒ర్గం
 లో॒కమా॑యం॒తదృష॑యో యజ్ఞవా॒స్త్వ॑భ్య॒వాయం॒తే॑

16 ఽపశ్యన్పురో॒డాశం॑ కూ॒ర్మం భూ॒తꣳ సర్పం॑తం॒ తమ॑బ్రువ॒న్నింద్రా॑య
 ధ్రియస్వ॒ బృహ॒స్పత॑యే ధ్రియస్వ॒ విశ్వే᳚భ్యో దే॒వేభ్యో᳚ ధ్రియ॒స్వేతి॒
 స నాధ్రి॑యత॒ తమ॑బ్రువన్న॒గ్నయే᳚ ధ్రియ॒స్వేతి॒ సో᳚ఽగ్నయే᳚ఽధ్రియత॒
 యదా᳚గ్నే॒యో᳚ఽష్టాక॑పాలోఽమావా॒స్యా॑యాం చ పౌర్ణమా॒స్యాం చా᳚చ్యు॒తో భవ॑తి
 సువ॒ర్గస్య॑ లో॒కస్యా॒భిజి॑త్యై॒ తమ॑బ్రువన్ క॒థాహా᳚స్థా॒ ఇత్యను॑
 పాక్తోఽభూవ॒మిత్య॑బ్రవీ॒ద్యథాక్షోఽను॑ పాక్తో॒

17 ఽవార్చ్ఛ॑త్యే॒వమవా॑ర॒మిత్యు॒పరి॑ష్టాద॒భ్యజ్యా॒ధస్తా॒దుపా॑నక్తి
 సువ॒ర్గస్య॑ లో॒కస్య॒ సమ॑ష్ట్యై॒ సర్వా॑ణి క॒పాలా᳚న్య॒భి ప్ర॑థయతి॒
 తావ॑తః పురో॒డాశా॑న॒ముష్మి॑3ꣳల్లో॒కే॑ఽభి జ॑యతి॒ యో విద॑గ్ధః॒ స
 నైర్॑ఋ॒తో యోఽశృ॑తః॒ స రౌ॒ద్రో యః శృ॒తః స సదే॑వ॒స్తస్మా॒దవి॑దహతా
 శృతం॒కృత్యః॑ సదేవ॒త్వాయ॒ భస్మ॑నా॒భి వా॑సయతి॒ తస్మా᳚న్మా॒ꣳ॒సేనాస్థి॑
 ఛ॒న్నం వే॒దేనా॒భి వా॑సయతి॒ తస్మా॒త్

18 కేశైః॒ శిర॑శ్ఛ॒న్నం ప్రచ్యు॑తం॒ వా ఏ॒తద॒స్మాల్లో॒కాదగ॑తం దేవలో॒కం
 యచ్ఛృ॒తꣳ హ॒విరన॑భి ఘారితమభి॒ ఘాఱ్యోద్వా॑సయతి దేవ॒త్రైవైన॑ద్గమయతి॒
 యద్యేకం॑ క॒పాలం॒ నశ్యే॒దేకో॒ మాసః॑ సంవథ్స॒రస్యాన॑వేతః॒ స్యాదథ॒ యజ॑మానః॒
 ప్ర మీ॑యేత॒ యద్ ద్వే నశ్యే॑తాం॒ ద్వౌ మాసౌ॑ సంవథ్స॒రస్యాన॑వేతౌ॒ స్యాతా॒మథ॒
 యజ॑మానః॒ ప్ర మీ॑యేత సం॒ఖ్యాయోద్వా॑సయతి॒ యజ॑మానస్య

19 గోపీ॒థాయ॒ యది॒ నశ్యే॑దాశ్వి॒నం ద్వి॑కపా॒లం నిర్వ॑పేద్ద్యావాపృథి॒వ్య॑మేక॑
 కపాలమ॒శ్వినౌ॒ వై దే॒వానాం᳚ భి॒షజౌ॒ తాభ్యా॑మే॒వాస్మై॑ భేష॒జం
 క॑రోతి ద్యావాపృథి॒వ్య॑ ఏక॑కపాలో భవత్య॒నయో॒ర్వా ఏ॒తన్న॑శ్యతి॒
 యన్నశ్య॑త్య॒నయో॑రే॒వైన॑ద్విందతి॒ ప్రతి॑ష్ఠిత్యై .. 2. 6. 3.. ప్రా॒జా॒ప॒త్యం
 తేక్షోను॑ పాక్తో వే॒దేనా॒భి వా॑నయతి॒ తస్మా॒ద్యజ॑మానస్య॒ ద్వాత్రిꣳ॑శచ్చ ..

 2. 6. 3..

20 దే॒వస్య॑ త్వా సవి॒తుః ప్ర॑స॒వ ఇతి॒ స్ఫ్యమా ద॑త్తే॒ ప్రసూ᳚త్యా
 అ॒శ్వినో᳚ర్బా॒హుభ్యా॒మిత్యా॑హా॒శ్వినౌ॒ హి దే॒వానా॑మధ్వ॒ర్యూ ఆస్తాం᳚ పూ॒ష్ణో
 హస్తా᳚భ్యా॒మిత్యా॑హ॒ యత్యై॑ శ॒తభృ॑ష్టిరసి వానస్ప॒త్యో ద్వి॑ష॒తో వ॒ధ
 ఇత్యా॑హ॒ వజ్ర॑మే॒వ తథ్స2ꣳశ్య॑తి॒ భ్రాతృ॑వ్యాయ ప్రహరి॒ష్యంథ్స్తం॑బ
 య॒జుర్హ॑రత్యే॒తావ॑తీ॒ వై పృ॑థి॒వీ యావ॑తీ॒ వేది॒స్తస్యా॑ ఏ॒తావ॑త ఏ॒వ
 భ్రాతృ॑వ్యం॒ నిర్భ॑జతి॒

21 తస్మా॒న్నాభా॒గం నిర్భ॑జంతి॒ త్రిర్హ॑రతి॒ త్రయ॑ ఇ॒మే లో॒కా ఏ॒భ్య ఏ॒వైనం॑
 లో॒కేభ్యో॒ నిర్భ॑జతి తూ॒ష్ణీం చ॑తు॒ర్థꣳ హ॑ర॒త్యప॑రిమితాదే॒వైనం॒
 నిర్భ॑జ॒త్యుద్ధం॑తి॒ యదే॒వాస్యా॑ అమే॒ధ్యం తదప॑ హం॒త్యుద్ధం॑తి॒
 తస్మా॒దోష॑ధయః॒ పరా॑ భవంతి॒ మూలం॑ ఛినత్తి॒ భ్రాతృ॑వ్యస్యై॒వ మూలం॑
 ఛినత్తి పితృదేవ॒త్యాతి॑ ఖా॒తేయ॑తీం ఖనతి ప్ర॒జాప॑తినా

22 యజ్ఞము॒ఖేన॒ సం మి॑తా॒మా ప్ర॑తి॒ష్ఠాయై॑ ఖనతి॒ యజ॑మానమే॒వ ప్ర॑తి॒ష్ఠాం
 గ॑మయతి దక్షిణ॒తో వర్షీ॑యసీం కరోతి దేవ॒యజ॑నస్యై॒వ రూ॒పమ॑కః॒ పురీ॑షవతీం
 కరోతి ప్ర॒జా వై ప॒శవః॒ పురీ॑షం ప్ర॒జయై॒వైనం॑ ప॒శుభిః॒ పురీ॑షవంతం
 కరో॒త్యుత్త॑రం పరిగ్రా॒హం పరి॑ గృహ్ణాత్యే॒తావ॑తీ॒ వై పృ॑థి॒వీ యావ॑తీ॒
 వేది॒స్తస్యా॑ ఏ॒తావ॑త ఏ॒వ భ్రాతృ॑వ్యం ని॒ర్భజ్యా॒త్మన॒ ఉత్త॑రం పరిగ్రా॒హం
 పరి॑ గృహ్ణాతి క్రూ॒రమి॑వ॒ వా

23 ఏ॒తత్క॑రోతి॒ యద్వేదిం॑ క॒రోతి॒ ధా అ॑సి స్వ॒ధా అ॒సీతి॑ యోయుప్యతే॒
 శాంత్యై॒ ప్రోక్ష॑ణీ॒రా సా॑దయ॒త్యాపో॒ వై ర॑క్షో॒ఘ్నీ రక్ష॑సా॒మప॑హత్యై॒
 స్ఫ్యస్య॒ వర్త్మం᳚థ్సాదయతి య॒జ్ఞస్య॒ సంత॑త్యై॒ యం ద్వి॒ష్యాత్తం
 ధ్యా॑యేచ్ఛు॒చైవైన॑మర్పయతి .. 2. 6. 4.. భ॒జ॒తి॒ ప్ర॒జాప॑తినేవ॒ వై
 త్రయ॑స్త్రిꣳశచ్చ .. 2. 6. 4..

24 బ్ర॒హ్మ॒వా॒దినో॑ వదంత్య॒ద్భిర్హ॒వీꣳషి॒ ప్రౌక్షీః॒ కేనా॒ప ఇతి॒
 బ్రహ్మ॒ణేతి॑ బ్రూయాద॒ద్భిర్హ్యే॑వ హ॒వీꣳషి॑ ప్రో॒క్షతి॒ బ్రహ్మ॑ణా॒ప
 ఇ॒ధ్మాబ॒ర్॒హిః ప్రోక్ష॑తి॒ మేధ్య॑మే॒వైన॑త్కరోతి॒ వేదిం॒ ప్రోక్ష॑త్యృ॒క్షా వా
 ఏ॒షాలో॒మకా॑మే॒ధ్యా యద్వేది॒ర్మేధ్యా॑మే॒వైనాం᳚ కరోతి ది॒వే త్వాం॒తరి॑క్షాయ త్వా
 పృథి॒వ్యై త్వేతి॑ బ॒ర్॒హిరా॒సాద్య॒ ప్రో

25 క్ష॑త్యే॒భ్య ఏ॒వైన॑ల్లో॒కేభ్యః॒ ప్రోక్ష॑తి క్రూ॒రమి॑వ॒ వా ఏ॒తత్క॑రోతి॒
 యత్ఖన॑త్య॒పో ని న॑యతి॒ శాంత్యై॑ పు॒రస్తా᳚త్ప్రస్త॒రం గృ॑హ్ణాతి॒
 ముఖ్య॑మే॒వైనం॑ కరో॒తీయం॑తం గృహ్ణాతి ప్ర॒జాప॑తినా యజ్ఞము॒ఖేన॒ సం
 మి॑తం బ॒ర్॒హిః స్తృ॑ణాతి ప్ర॒జా వై బ॒ర్॒హిః పృ॑థి॒వీ వేదిః॑ ప్ర॒జా ఏ॒వ
 పృ॑థి॒వ్యాం ప్రతి॑ ష్ఠాపయ॒త్యన॑తిదృశ్న2ꣳ స్తృణాతి ప్ర॒జయై॒వైనం॑
 ప॒శుభి॒రన॑తిదృశ్నం కరో॒

26 త్యుత్త॑రం బ॒ర్॒హిషః॑ ప్రస్త॒రꣳ సా॑దయతి ప్ర॒జా వై
 బ॒ర్॒హిర్యజ॑మానః ప్రస్త॒రో యజ॑మానమే॒వాయ॑జమానా॒దుత్త॑రం కరోతి॒
 తస్మా॒ద్యజ॑మా॒నోఽయ॑జమానా॒దుత్త॑రో॒ఽన్తర్ద॑ధాతి॒ వ్యావృ॑త్యా అ॒నక్తి॑
 హ॒విష్కృ॑తమే॒వైనꣳ॑ సువ॒ర్గం లో॒కం గ॑మయతి త్రే॒ధాన॑క్తి॒ త్రయ॑
 ఇ॒మే లో॒కా ఏ॒భ్య ఏ॒వైనం॑ లో॒కేభ్యో॑ఽనక్తి॒ న ప్రతి॑ శృణాతి॒ యత్ప్ర॑తి
 శృణీ॒యాదనూ᳚ర్ధ్వం భావుకం॒ యజ॑మానస్య స్యాదు॒పరీ॑వ॒ ప్ర హ॑ర

27 త్యు॒పరీ॑వ॒ హి సు॑వ॒ర్గో లో॒కో ని య॑చ్ఛతి॒ వృష్టి॑మే॒వాస్మై॒ ని య॑చ్ఛతి॒
 నాత్య॑గ్రం॒ ప్ర హ॑రే॒ద్యదత్య॑గ్రం ప్ర॒హరే॑దత్యాసా॒రిణ్య॑ధ్వ॒ఱ్యోర్నాశు॑కా స్యా॒న్న
 పు॒రస్తా॒త్ ప్రత్య॑స్యే॒ద్యత్పు॒రస్తా᳚త్ ప్ర॒త్యస్యే᳚థ్ సువ॒ర్గాల్లో॒కాద్యజ॑మానం॒
 ప్రతి॑ నుదే॒త్ప్రాంచం॒ ప్ర హ॑రతి॒ యజ॑మానమే॒వ సు॑వ॒ర్గం లో॒కం గ॑మయతి॒
 న విష్వం॑చం॒ వి యు॑యా॒ద్యద్విష్వం॑చం వియు॒యాథ్

28 స్త్ర్య॑స్య జాయేతో॒ర్ధ్వముద్యౌ᳚త్యూ॒ర్ధ్వమి॑వ॒ హి పు॒ꣳ॒సః పుమా॑నే॒వాస్య॑
 జాయతే॒ యథ్స్ఫ్యేన॑ వోపవే॒షేణ॑ వా యోయు॒ప్యేత॒ స్తృతి॑రే॒వాస్య॒ సా హస్తే॑న
 యోయుప్యతే॒ యజ॑మానస్య గోపీ॒థాయ॑ బ్రహ్మవా॒దినో॑ వదంతి॒ కిం య॒జ్ఞస్య॒
 యజ॑మాన॒ ఇతి॑ ప్రస్త॒ర ఇతి॒ తస్య॒ క్వ॑ సువ॒ర్గో లో॒క ఇత్యా॑హవ॒నీయ॒ ఇతి॑
 బ్రూయా॒ద్యత్ప్ర॑స్త॒రమా॑హవ॒నీయే᳚ ప్ర॒హర॑తి॒ యజ॑మానమే॒వ

29 సు॑వ॒ర్గం లో॒కం గ॑మయతి॒ వి వా ఏ॒తద్యజ॑మానో లిశతే॒ యత్ప్ర॑స్త॒రం
 యో॑యు॒ప్యంతే॑ బ॒ర్॒హిరను॒ ప్ర హ॑రతి॒ శాంత్యా॑ అనారంభ॒ణ ఇ॑వ॒ వా
 ఏ॒తర్హ్య॑ధ్వ॒ర్యుః స ఈ᳚శ్వ॒రో వే॑ప॒నో భవి॑తోర్ధ్రు॒వాసీతీ॒మామ॒భి మృ॑శతీ॒యం
 వై ధ్రు॒వాస్యామే॒వ ప్రతి॑తిష్ఠతి॒ న వే॑ప॒నో భ॑వ॒త్యగా3న॑గ్నీ॒దిత్యా॑హ॒
 యద్బ్రూ॒యాదగ॑న్న॒గ్నిరిత్య॒గ్నావ॒గ్నిం గ॑మయే॒న్నిర్యజ॑మానꣳ
 సువ॒ర్గాల్లో॒కాద్భ॑జే॒దగ॒న్నిత్యే॒వ బ్రూ॑యా॒ద్యజ॑మానమే॒వ సు॑వ॒ర్గం
 లో॒కం గ॑మయతి .. 2. 6. 5.. ఆ॒సాద్య॒ ప్రన॑తిదృశ్నం కరోతి హరతి
 వియు॒యాద్యజ॑మానమే॒వాగ్నిరితి॑ స॒ప్తద॑శ చ .. 2. 6. 5..

30 అ॒గ్నేస్త్రయో॒ జ్యాయాꣳ॑సో॒ భ్రాత॑ర ఆస॒న్ తే దే॒వేభ్యో॑ హ॒వ్యం వహం॑తః॒
 ప్రామీ॑యంత॒ సో᳚ఽగ్నిర॑బిభేది॒త్థం వావ స్య ఆర్తి॒మారి॑ష్య॒తీతి॒ స
 నిలా॑యత॒ సో॑ఽపః ప్రావి॑శ॒త్తం దే॒వతాః॒ ప్రైష॑మైచ్ఛం॒తం మథ్స్యః॒
 ప్రాబ్ర॑వీ॒త్తమ॑శపద్ధి॒యాధి॑యా త్వా వధ్యాసు॒ఱ్యో మా॒ ప్రావో॑చ॒ ఇతి॒
 తస్మా॒న్మథ్స్యం॑ ధి॒యాధి॑యా ఘ్నంతి శ॒ప్తో

31 హి తమన్వ॑విందం॒తమ॑బ్రువ॒న్నుప॑ న॒ ఆ వ॑ర్తస్వ హ॒వ్యం నో॑ వ॒హేతి॒
 సో᳚ఽబ్రవీ॒ద్వరం॑ వృణై॒ యదే॒వ గృ॑హీ॒తస్యాహు॑తస్య బహిఃపరి॒ధి స్కందా॒త్ తన్మే॒
 భ్రాతృ॑ణాం భాగ॒ధేయ॑మస॒దితి॒ తస్మా॒ద్యద్గృ॑హీ॒తస్యాహు॑తస్య బహిఃపరి॒ధి
 స్కంద॑తి॒ తేషాం॒ తద్భా॑గ॒ధేయం॒ తానే॒వ తేన॑ ప్రీణాతి పరి॒ధీన్ పరి॑ దధాతి॒
 రక్ష॑సా॒మప॑హత్యై॒ స2ꣳ స్ప॑ర్శయతి॒

32 రక్ష॑సా॒మన॑న్వవచారాయ॒ న పు॒రస్తా॒త్ పరి॑ దధాత్యాది॒త్యో హ్యే॑వోద్యన్
 పు॒రస్తా॒ద్రక్షాగ్॑స్యప॒ హంత్యూ॒ర్ధ్వే స॒మిధా॒వా ద॑ధాత్యు॒పరి॑ష్టాదే॒వ
 రక్షా॒గ్॒స్యప॑ హంతి॒ యజు॑షా॒న్యాం తూ॒ష్ణీమ॒న్యాం మి॑థున॒త్వాయ॒ ద్వే ఆ ద॑ధాతి
 ద్వి॒పాద్యజ॑మానః॒ ప్రతి॑ష్ఠిత్యై బ్రహ్మవా॒దినో॑ వదంతి॒ స త్వై య॑జేత॒ యో
 య॒జ్ఞస్యార్త్యా॒ వసీ॑యాం॒థ్స్యాదితి॒ భూప॑తయే॒ స్వాహా॒ భువ॑నపతయే॒ స్వాహా॑
 భూ॒తానాం॒

33 పత॑యే॒ స్వాహేతి॑ స్క॒న్నమను॑ మంత్రయేత య॒జ్ఞస్యై॒వ తదార్త్యా॒
 యజ॑మానో॒ వసీ॑యాన్భవతి॒ భూయ॑సీ॒ర్॒హి దే॒వతాః᳚ ప్రీ॒ణాతి॑ జా॒మి వా
 ఏ॒తద్య॒జ్ఞస్య॑ క్రియతే॒ యద॒న్వంచౌ॑ పురో॒డాశా॑వుపాꣳశుయా॒జమం॑త॒రా
 య॑జ॒త్యజా॑మిత్వా॒యాథో॑ మిథున॒త్వాయా॒ గ్నిర॒ముష్మి॑3ꣳ ల్లో॒క ఆసీ᳚ద్య॒మో᳚ఽస్మిన్
 తే దే॒వా అ॑బ్రువ॒న్నేతే॒మౌ వి పర్యూ॑హా॒మేత్య॒న్నాద్యే॑న దే॒వా అ॒గ్ని

34 ము॒పామం॑త్రయంత రా॒జ్యేన॑ పి॒తరో॑ య॒మం తస్మా॑ద॒గ్నిర్దే॒వానా॑మన్నా॒దో
 య॒మః పి॑తృ॒ణాꣳ రాజా॒ య ఏ॒వం వేద॒ ప్ర రా॒జ్యమ॒న్నాద్య॑మాప్నోతి॒ తస్మా॑
 ఏ॒తద్భా॑గ॒ధేయం॒ ప్రాయ॑చ్ఛ॒న్॒ యద॒గ్నయే᳚ స్విష్ట॒కృతే॑ఽవ॒ద్యంతి॒
 యద॒గ్నయే᳚ స్విష్ట॒కృతే॑ఽవ॒ద్యతి॑ భాగ॒ధేయే॑నై॒వ తద్రు॒ద్రꣳ సమ॑ర్ధయతి
 స॒కృథ్స॑కృ॒దవ॑ ద్యతి స॒కృది॑వ॒ హి రు॒ద్ర ఉ॑త్తరా॒ర్ధాదవ॑ ద్యత్యే॒షా
 వై రు॒ద్రస్య॒

35 దిక్స్వాయా॑మే॒వ ది॒శి రు॒ద్రం ని॒రవ॑దయతే॒ ద్విర॒భి ఘా॑రయతి
 చతురవ॒త్తస్యాప్త్యై॑ ప॒శవో॒ వై పూర్వా॒ ఆహు॑తయ ఏ॒ష రు॒ద్రో యద॒గ్నిర్యత్పూర్వా॒
 ఆహు॑తీర॒భి జు॑హు॒యాద్రు॒ద్రాయ॑ ప॒శూనపి॑ దధ్యాదప॒శుర్యజ॑మానః స్యాదతి॒హాయ॒
 పూర్వా॒ ఆహు॑తీర్జుహోతి పశూ॒నాం గో॑పీ॒థాయ॑ .. 2. 6. 6.. శ॒ప్తస్ప॑ర్శయతి
 భూ॒తానా॑మ॒గ్నిꣳ రు॒ద్రస్య॑ స॒ప్తత్రిꣳ॑శచ్చ .. 2. 6. 6..

36 మనుః॑ పృథి॒వ్యా య॒జ్ఞియ॑మైచ్ఛ॒థ్స ఘృ॒తం
 నిషి॑క్తమవింద॒థ్సో᳚ఽబ్రవీ॒త్కో᳚ఽస్యేశ్వ॒రో య॒జ్ఞేఽపి॒ కర్తో॒రితి॒
 తావ॑బ్రూతాం మి॒త్రావరు॑ణౌ॒ గోరే॒వావమీ᳚శ్వ॒రౌ కర్తోః᳚ స్వ॒ ఇతి॒ తౌ తతో॒
 గాꣳ సమై॑రయతా॒ꣳ॒ సా యత్ర॑యత్ర॒ న్యక్రా॑మ॒త్తతో॑ ఘృ॒తమ॑పీడ్యత॒
 తస్మా᳚ద్ ఘృ॒తప॑ద్యుచ్యతే॒ తద॑స్యై॒ జన్మోప॑హూతꣳ రథంత॒రꣳ స॒హ
 పృ॑థి॒వ్యేత్యా॑హే॒

37 యం వై ర॑థంత॒రమి॒మామే॒వ స॒హాన్నాద్యే॒నోప॑ హ్వయత॒ ఉప॑హూతం
 వామదే॒వ్యꣳ స॒హాంతరి॑క్షే॒ణేత్యా॑హ ప॒శవో॒ వై వా॑మదే॒వ్యం ప॒శూనే॒వ
 స॒హాంతరి॑క్షే॒ణోప॑ హ్వయత॒ ఉప॑హూతం బృ॒హథ్స॒హ ది॒వేత్యా॑హై॒రం వై
 బృ॒హదిరా॑మే॒వ స॒హ ది॒వోప॑ హ్వయత॒ ఉప॑హూతాః స॒ప్త హోత్రా॒ ఇత్యా॑హ॒ హోత్రా॑
 ఏ॒వోప॑ హ్వయత॒ ఉప॑హూతా ధే॒నుః

38 స॒హర్ష॒భేత్యా॑హ మిథు॒నమే॒వోప॑ హ్వయత॒ ఉప॑హూతో భ॒క్షః సఖేత్యా॑హ
 సోమపీ॒థమే॒వోప॑ హ్వయత॒ ఉప॑హూ॒తాం 3 హో ఇత్యా॑హా॒త్మాన॑మే॒వోప॑ హ్వయత ఆ॒త్మా
 హ్యుప॑హూతానాం॒ వసి॑ష్ఠ॒ ఇడా॒ముప॑ హ్వయతే ప॒శవో॒ వా ఇడా॑ ప॒శూనే॒వోప॑
 హ్వయతే చ॒తురుప॑ హ్వయతే॒ చతు॑ష్పాదో॒ హి ప॒శవో॑ మాన॒వీత్యా॑హ॒ మను॒ర్॒హ్యే॑తా

39 మగ్రేఽప॑శ్యద్ ఘృ॒తప॒దీత్యా॑హ॒ యదే॒వాస్యై॑ ప॒దాద్ ఘృ॒తమపీ᳚డ్యత॒
 తస్మా॑దే॒వమా॑హ మైత్రావరు॒ణీత్యా॑హ మి॒త్రావరు॑ణౌ॒ హ్యే॑నాꣳ స॒మైర॑యతాం॒
 బ్రహ్మ॑ దే॒వకృ॑త॒ముప॑ హూత॒మిత్యా॑హ॒ బ్రహ్మై॒వోప॑ హ్వయతే॒ దైవ్యా॑
 అధ్వ॒ర్యవ॒ ఉప॑హూతా॒ ఉప॑హూతా మను॒ష్యా॑ ఇత్యా॑హ దేవమను॒ష్యానే॒వోప॑ హ్వయతే॒
 య ఇ॒మం య॒జ్ఞమవా॒న్॒ యే య॒జ్ఞప॑తిం వర్ధా॒నిత్యా॑హ

40 య॒జ్ఞాయ॑ చై॒వ యజ॑మానాయ చా॒శిష॒మా శా᳚స్త॒ ఉప॑హూతే॒ ద్యావా॑పృథి॒వీ
 ఇత్యా॑హ॒ ద్యావా॑పృథి॒వీ ఏ॒వోప॑ హ్వయతే పూర్వ॒జే ఋ॒తావ॑రీ॒ ఇత్యా॑హ పూర్వ॒జే
 హ్యే॑తే ఋ॒తావ॑రీ దే॒వీ దే॒వపు॑త్రే॒ ఇత్యా॑హ దే॒వీ హ్యే॑తే దే॒వపు॑త్రే॒
 ఉప॑హూతో॒ఽయం యజ॑మాన॒ ఇత్యా॑హ॒ యజ॑మానమే॒వోప॑ హ్వయత॒ ఉత్త॑రస్యాం
 దేవయ॒జ్యాయా॒ముప॑హూతో॒ భూయ॑సి హవి॒ష్కర॑ణ॒ ఉప॑హూతో ది॒వ్యే ధామ॒న్నుప॑హూత॒

41 ఇత్యా॑హ ప్ర॒జా వా ఉత్త॑రా దేవయ॒జ్యా ప॒శవో॒ భూయో॑ హవి॒ష్కర॑ణꣳ సువ॒ర్గో
 లో॒కో ది॒వ్యం ధామే॒దమ॑సీ॒దమ॒సీత్యే॒వ య॒జ్ఞస్య॑ ప్రి॒యం ధామోప॑ హ్వయతే॒
 విశ్వ॑మస్య ప్రి॒యముప॑ హూత॒మిత్యా॒హాఛం॑బట్కారమే॒వోప॑ హ్వయతే .. 2. 6. 7.. ఆ॒హ॒
 ధే॒నురే॒తాం వర్ధా॒నిత్యా॑హ॒ ధామ॒న్నుప॑హూత॒శ్చతు॑స్త్రిꣳశచ్చ .. 2. 6. 7..

42 ప॒శవో॒ వా ఇడా᳚ స్వ॒యమా ద॑త్తే॒ కామ॑మే॒వాత్మనా॑ పశూ॒నామా
 ద॑త్తే॒ న హ్య॑న్యః కామం॑ పశూ॒నాం ప్ర॒యచ్ఛ॑తి వా॒చస్పత॑యే త్వా హు॒తం
 ప్రాశ్నా॒మీత్యా॑హ॒ వాచ॑మే॒వ భా॑గ॒ధేయే॑న ప్రీణాతి॒ సద॑స॒స్పత॑యే త్వా హు॒తం
 ప్రాశ్నా॒మీత్యా॑హ స్వ॒గాకృ॑త్యై చతురవ॒త్తం భ॑వతి హ॒విర్వై చ॑తురవ॒త్తం
 ప॒శవ॑శ్చతురవ॒త్తం యద్ధోతా᳚ ప్రాశ్నీ॒యాద్ధోతా

43 ఽర్తి॒మార్చ్ఛే॒ద్యద॒గ్నౌ జు॑హు॒యాద్రు॒ద్రాయ॑ ప॒శూనపి॑ దధ్యాదప॒శుర్యజ॑మానః
 స్యాద్వా॒చస్పత॑యే త్వా హు॒తం ప్రాశ్నా॒మీత్యా॑హ ప॒రోఽక్ష॑మే॒వైన॑జ్జుహోతి॒
 సద॑స॒స్పత॑యే త్వా హు॒తం ప్రాశ్నా॒మీత్యా॑హ స్వ॒గాకృ॑త్యై॒ ప్రాశ్నం॑తి తీ॒ర్థ
 ఏ॒వ ప్రాశ్నం॑తి॒ దక్షి॑ణాం దదాతి తీ॒ర్థ ఏ॒వ దక్షి॑ణాం దదాతి॒ వి వా ఏ॒తద్య॒జ్ఞం

44 ఛిం॑దంతి॒ యన్మ॑ధ్య॒తః ప్రా॒శ్నంత్య॒ద్భిర్మా᳚ర్జయంత॒ ఆపో॒ వై సర్వా॑ దే॒వతా॑
 దే॒వతా॑భిరే॒వ య॒జ్ఞꣳ సం త॑న్వంతి దే॒వా వై య॒జ్ఞాద్రు॒ద్రమం॒తరా॑యం॒థ్స
 య॒జ్ఞమ॑విధ్య॒త్తం దే॒వా అ॒భి సమ॑గచ్ఛంత॒ కల్ప॑తాం న ఇ॒దమితి॒
 తే᳚ఽబ్రువం॒థ్స్వి॑ష్టం॒ వై న॑ ఇ॒దం భ॑విష్యతి॒ యది॒మꣳ రా॑ధయి॒ష్యామ॒
 ఇతి॒ తథ్స్వి॑ష్ట॒కృతః॑ స్విష్టకృ॒త్త్వం తస్యావి॑ద్ధం॒

45 నిర॑కృంత॒న్॒ యవే॑న॒ సంమి॑తం॒ తస్మా᳚ద్యవమా॒త్రమవ
 ద్యే॒ద్యజ్యాయో॑ఽవ॒ద్యేద్రో॒పయే॒త్తద్య॒జ్ఞస్య॒ యదుప॑ చ స్తృణీ॒యాద॒భి చ॑
 ఘా॒రయే॑దుభయతఃస2ꣳ శ్వా॒యి కు॑ర్యాదవ॒దాయా॒భి ఘా॑రయతి॒ ద్విః సం ప॑ద్యతే
 ద్వి॒పాద్యజ॑మానః॒ ప్రతి॑ష్ఠిత్యై॒ యత్తి॑ర॒శ్చీన॑మతి॒హరే॒దన॑భివిద్ధం
 య॒జ్ఞస్యా॒భి వి॑ధ్యే॒దగ్రే॑ణ॒ పరి॑ హరతి తీ॒ర్థేనై॒వ పరి॑ హరతి॒ తత్పూ॒ష్ణే
 పర్య॑హరం॒తత్

46 పూ॒షా ప్రాశ్య॑ ద॒తో॑ఽరుణ॒త్తస్మా᳚త్పూ॒షా ప్ర॑పి॒ష్టభా॑గోఽదం॒తకో॒
 హి తం దే॒వా అ॑బ్రువ॒న్॒, వి వా అ॒యమా᳚ర్ధ్యప్రాశిత్రి॒యో వా అ॒యమ॑భూ॒దితి॒
 తద్బృహ॒స్పత॑యే॒ పర్య॑హరం॒థ్సో॑ఽబిభే॒ద్ బృహ॒స్పతి॑రి॒త్థం వావ స్య
 ఆర్తి॒మారి॑ష్య॒తీతి॒ స ఏ॒తం మంత్ర॑మపశ్య॒థ్సూర్య॑స్య త్వా॒ చక్షు॑షా॒ ప్రతి॑
 పశ్యా॒మీత్య॑బ్రవీ॒న్న హి సూర్య॑స్య॒ చక్షుః॒

47 కిం చ॒న హి॒నస్తి॒ సో॑ఽబిభేత్ ప్రతిగృ॒హ్ణంతం॑ మా హిꣳసిష్య॒తీతి॑
 దే॒వస్య॑ త్వా సవి॒తుః ప్ర॑స॒వే᳚ఽశ్వినో᳚ర్బా॒హుభ్యాం᳚ పూ॒ష్ణో హస్తా᳚భ్యాం॒
 ప్రతి॑ గృహ్ణా॒మీత్య॑బ్రవీత్ సవి॒తృప్ర॑సూత ఏ॒వైన॒ద్బ్రహ్మ॑ణా దే॒వతా॑భిః॒
 ప్రత్య॑గృహ్ణా॒త్ సో॑ఽబిభేత్ ప్రా॒శ్నంతం॑ మా హిꣳసిష్య॒తీత్య॒గ్నేస్త్వా॒స్యే॑న॒
 ప్రాశ్నా॒మీత్య॑బ్రవీ॒న్న హ్య॑గ్నేరా॒స్యం॑ కిం చ॒న హి॒నస్తి॒ సో॑ఽబిభే॒త్

48 ప్రాశి॑తం మా హిꣳసిష్య॒తీతి॑ బ్రాహ్మ॒ణస్యో॒దరే॒ణేత్య॑బ్రవీ॒న్న
 హి బ్రా᳚హ్మణస్యో॒దరం॒ కిం చ॒న హి॒నస్తి॒ బృహ॒స్పతే॒ర్బ్రహ్మ॒ణేతి॒
 స హి బ్రహ్మి॒ష్ఠోఽప॒ వా ఏ॒తస్మా᳚త్ ప్రా॒ణాః క్రా॑మంతి॒ యః ప్రా॑శి॒త్రం
 ప్రా॒శ్నాత్య॒ద్భిర్మా᳚ర్జయి॒త్వా ప్రా॒ణాంథ్సం మృ॑శతే॒ఽమృతం॒ వై
 ప్రా॒ణా అ॒మృత॒మాపః॑ ప్రా॒ణానే॒వ య॑థాస్థా॒నముప॑ హ్వయతే .. 2. 6. 8..

 ప్రా॒శ్నీ॒యాద్ధోతా॑ య॒జ్ఞం నిర॑హరం॒తచ్చక్షు॑రా॒స్యం॑ కించ॒న హి॒నస్తి॒
 సో॑బిభే॒చ్చతు॑శ్చత్వారిꣳశచ్చ .. 2. 6. 8..

49 అ॒గ్నీధ॒ ఆ ద॑ధాత్య॒గ్నిము॑ఖానే॒వర్తూన్ ప్రీ॑ణాతి స॒మిధ॒మా
 ద॑ధా॒త్యుత్త॑రాసా॒మాహు॑తీనాం॒ ప్రతి॑ష్ఠిత్యా॒ అథో॑ స॒మిద్వ॑త్యే॒వ జు॑హోతి
 పరి॒ధీంథ్సం మా᳚ర్ష్టి పు॒నాత్యే॒వైనాం᳚థ్స॒కృథ్స॑కృ॒థ్సం మా॑ర్ష్టి॒ పరా॑ఙివ॒
 హ్యే॑తర్హి॑ య॒జ్ఞశ్చ॒తుః సంప॑ద్య తే॒ చతు॑ష్పాదః ప॒శవః॑ ప॒శూనే॒వావ॑
 రుంధే॒ బ్రహ్మ॒న్ ప్ర స్థా᳚స్యామ॒ ఇత్యా॒హాత్ర॒ వా ఏ॒తర్హి॑ య॒జ్ఞః శ్రి॒తో

50 యత్ర॑ బ్ర॒హ్మా యత్రై॒వ య॒జ్ఞః శ్రి॒తస్తత॑ ఏ॒వైన॒మా ర॑భతే॒
 యద్ధస్తే॑న ప్ర॒మీవే᳚ద్వేప॒నః స్యా॒ద్యచ్ఛీ॒ర్॒ష్ణా శీ॑ర్షక్తి॒మాంథ్స్యా॒ద్యత్
 తూ॒ష్ణీమాసీ॒తాసం॑ప్రత్తో య॒జ్ఞః స్యా॒త్ప్రతి॒ష్ఠేత్యే॒వ బ్రూ॑యాద్వా॒చి వై య॒జ్ఞః
 శ్రి॒తో యత్రై॒వ య॒జ్ఞః శ్రి॒తస్తత॑ ఏ॒వైన॒ꣳ॒ సంప్ర య॑చ్ఛతి॒ దేవ॑
 సవితరే॒తత్తే॒ ప్రా

51 ఽహేత్యా॑హ॒ ప్రసూ᳚త్యై॒ బృహ॒స్పతి॑ర్బ్ర॒హ్మేత్యా॑హ॒ స హి బ్రహ్మి॑ష్ఠః॒
 స య॒జ్ఞం పా॑హి॒ స య॒జ్ఞప॑తిం పాహి॒ స మాం పా॒హీత్యా॑హ య॒జ్ఞాయ॒
 యజ॑మానాయా॒త్మనే॒ తేభ్య॑ ఏ॒వాశిష॒మా శా॒స్తేఽనా᳚ర్త్యా ఆ॒శ్రావ్యా॑హ దే॒వాన్,
 య॒జేతి॑ బ్రహ్మవా॒దినో॑ వదంతీ॒ష్టా దే॒వతా॒ అథ॑ కత॒మ ఏ॒తే దే॒వా ఇతి॒
 ఛందా॒ꣳ॒సీతి॑ బ్రూయాద్గాయ॒త్రీం త్రి॒ష్టుభం॒

52 జగ॑తీ॒మిత్యథో॒ ఖల్వా॑హుర్బ్రాహ్మ॒ణా వై ఛందా॒ꣳ॒సీతి॒ తానే॒వ
 తద్య॑జతి దే॒వానాం॒ వా ఇ॒ష్టా దే॒వతా॒ ఆస॒న్నథా॒గ్నిర్నోద॑జ్వల॒త్తం దే॒వా
 ఆహు॑తీభిరనూయా॒జేష్వన్వ॑వింద॒న్॒ యద॑నూయా॒జాన్, యజ॑త్య॒గ్నిమే॒వ తథ్సమిం॑ధ
 ఏ॒తదు॒ర్వై నామా॑సు॒ర ఆ॑సీ॒థ్స ఏ॒తర్హి॑ య॒జ్ఞస్యా॒శిష॑మవృంక్త॒ యద్
 బ్రూ॒యాదే॒త

53 దు॑ ద్యావాపృథివీ భ॒ద్రమ॑భూ॒దిత్యే॒తదు॑మే॒వాసు॒రం
 య॒జ్ఞస్యా॒శిషం॑ గమయేది॒దం ద్యా॑వాపృథివీ భ॒ద్రమ॑భూ॒దిత్యే॒వ
 బ్రూ॑యా॒ద్యజ॑మానమే॒వ య॒జ్ఞస్యా॒శిషం॑ గమయ॒త్యార్ధ్మ॑ సూక్తవా॒కము॒త
 న॑మోవా॒కమిత్యా॑హే॒దమ॑రా॒థ్స్మేతి॒ వావైతదా॒హోప॑శ్రితో ది॒వః
 పృ॑థి॒వ్యోరిత్యా॑హ॒ ద్యావా॑పృథి॒వ్యోర్హి య॒జ్ఞ ఉప॑శ్రిత॒ ఓమ॑న్వతీ తే॒ఽస్మిన్,
 య॒జ్ఞే య॑జమాన॒ ద్యావా॑పృథి॒వీ

54 స్తా॒మిత్యా॑హా॒శిష॑మే॒వైతామా శా᳚స్తే॒ యద్బ్రూ॒యాథ్సూ॑పావసా॒నా చ॑ స్వధ్యవసా॒నా
 చేతి॑ ప్ర॒మాయు॑కో॒ యజ॑మానః స్యాద్య॒దా హి ప్ర॒మీయ॒తేఽథే॒మాము॑పావ॒స్యతి॑
 సూపచర॒ణా చ॑ స్వధిచర॒ణా చేత్యే॒వ బ్రూ॑యా॒ద్వరీ॑యసీమే॒వాస్మై॒ గవ్యూ॑తి॒మా
 శా᳚స్తే॒ న ప్ర॒మాయు॑కో భవతి॒ తయో॑రా॒విద్య॒గ్నిరి॒దꣳ హ॒విర॑జుష॒తేత్యా॑హ॒
 యా అయా᳚క్ష్మ

55 దే॒వతా॒స్తా అ॑రీరధా॒మేతి॒ వావైతదా॑హ॒ యన్న ని॑ర్ది॒శేత్
 ప్రతి॑వేశం య॒జ్ఞస్యా॒శీర్గ॑చ్ఛే॒దా శా᳚స్తే॒ఽయం యజ॑మానో॒ఽసావిత్యా॑హ
 ని॒ర్దిశ్యై॒వైనꣳ॑ సువ॒ర్గం లో॒కం గ॑మయ॒త్యాయు॒రా శా᳚స్తే సుప్రజా॒స్త్వమా
 శా᳚స్త॒ ఇత్యా॑హా॒శిష॑మే॒వైతామా శా᳚స్తే సజాతవన॒స్యామా శా᳚స్త॒ ఇత్యా॑హ ప్రా॒ణా
 వై స॑జా॒తాః ప్రా॒ణానే॒వ

56 నాంతరే॑తి॒ తద॒గ్నిర్దే॒వో దే॒వేభ్యో॒ వన॑తే వ॒యమ॒గ్నేర్మాను॑షా॒
 ఇత్యా॑హా॒గ్నిర్దే॒వేభ్యో॑ వను॒తే వ॒యం మ॑ను॒ష్యే᳚భ్య॒ ఇతి॒ వావైతదా॑హే॒హ
 గతి॑ర్వా॒మస్యే॒దం చ॒ నమో॑ దే॒వేభ్య॒ ఇత్యా॑హ॒ యాశ్చై॒వ దే॒వతా॒ యజ॑తి॒
 యాశ్చ॒ న తాభ్య॑ ఏ॒వోభయీ᳚భ్యో॒ నమ॑స్కరోత్యా॒త్మనోఽనా᳚ర్త్యై .. 2. 6. 9..

 శ్రి॒తస్తే॒ ప్ర త్రి॒ష్టుభ॑మే॒తద్ద్యావా॑పృథి॒వీ యా అయా᳚క్ష్మ ప్రా॒ణానే॒వ
 షట్చ॑త్వారిꣳశచ్చ .. 2. 6. 9..

57 దే॒వా వై య॒జ్ఞస్య॑ స్వగాక॒ర్తారం॒ నావిం॑దం॒తే శం॒యుం
 బా॑ర్హస్ప॒త్యమ॑బ్రువన్ని॒మం నో॑ య॒జ్ఞ2ꣳ స్వ॒గా కు॒ర్వితి॒
 సో᳚ఽబ్రవీ॒ద్వరం॑ వృణై॒ యదే॒వాబ్రా᳚హ్మణో॒క్తోఽశ్ర॑ద్దధానో॒ యజా॑తై॒ సా
 మే॑ య॒జ్ఞస్యా॒శీర॑స॒దితి॒ తస్మా॒ద్యదబ్రా᳚హ్మణో॒క్తోఽశ్ర॑ద్దధానో॒ యజ॑తే
 శం॒యుమే॒వ తస్య॑ బార్హస్ప॒త్యం య॒జ్ఞస్యా॒శీర్గ॑చ్ఛత్యే॒తన్మమేత్య॑బ్రవీ॒త్కిం॑
 మే᳚ ప్ర॒జాయా॒

58 ఇతి॒ యో॑ఽపగు॒రాతై॑ శ॒తేన॑ యాతయా॒ద్యో ని॒హన॑త్ స॒హస్రే॑ణ యాతయా॒ద్యో
 లోహి॑తం క॒రవ॒ద్యావ॑తః ప్ర॒స్కద్య॑ పా॒ꣳ॒సూంథ్సం॑ గృ॒హ్ణాత్తావ॑తః
 సంవథ్స॒రాన్పి॑తృలో॒కం న ప్ర జా॑నా॒దితి॒ తస్మా᳚ద్బ్రాహ్మ॒ణాయ॒ నాప॑ గురేత॒ న
 ని హ॑న్యా॒న్న లోహి॑తం కుర్యాదే॒తావ॑తా॒ హైన॑సా భవతి॒ తచ్ఛం॒యోరా వృ॑ణీమహ॒
 ఇత్యా॑హ య॒జ్ఞమే॒వతథ్స్వ॒గా క॑రోతి॒ త

59 చ్ఛం॒యోరా వృ॑ణీమహ॒ ఇత్యా॑హ శం॒యుమే॒వ బా॑ర్హస్ప॒త్యం భా॑గ॒ధేయే॑న॒
 సమ॑ర్ధయతి గా॒తుం య॒జ్ఞాయ॑ గా॒తుం య॒జ్ఞప॑తయ॒ ఇత్యా॑హా॒శిష॑మే॒వైతామా
 శా᳚స్తే॒ సోమం॑ యజతి॒ రేత॑ ఏ॒వ తద్ద॑ధాతి॒ త్వష్టా॑రం యజతి॒ రేత॑ ఏ॒వ
 హి॒తం త్వష్టా॑ రూ॒పాణి॒ వి క॑రోతి దే॒వానాం॒ పత్నీ᳚ర్యజతి మిథున॒త్వాయా॒గ్నిం
 గృ॒హప॑తిం యజతి॒ ప్రతి॑ష్ఠిత్యై జా॒మి వా ఏ॒తద్య॒జ్ఞస్య॑ క్రియతే॒

60 యదాజ్యే॑న ప్రయా॒జా ఇ॒జ్యంత॒ ఆజ్యే॑న పత్నీసంయా॒జా ఋచ॑మ॒నూచ్య॑
 పత్నీసంయా॒జానా॑మృ॒చా య॑జ॒త్యజా॑మిత్వా॒యాథో॑ మిథున॒త్వాయ॑ పం॒క్తిప్రా॑యణో॒
 వై య॒జ్ఞః పం॒క్త్యు॑దయనః॒ పంచ॑ ప్రయా॒జా ఇ॑జ్యంతే చ॒త్వారః॑ పత్నీసంయా॒జాః
 స॑మిష్టయ॒జుః పం॑చ॒మం పం॒క్తిమే॒వాను॑ ప్ర॒యంతి॑ పం॒క్తిమనూద్యం॑తి .. 2. 6. 10..

ప్ర॒జాయాః᳚ కరోతి॒ తత్క్రి॑యతే॒ త్రయ॑స్త్రిꣳశచ్చ .. 2. 6. 10..

61 యు॒క్ష్వా హి దే॑వ॒హూత॑మా॒ꣳ॒ అశ్వాꣳ॑ అగ్నే ర॒థీరి॑వ . ని హోతా॑ పూ॒ర్వ్యః
 స॑దః .. ఉ॒త నో॑ దేవ దే॒వాꣳ అచ్ఛా॑ వోచో వి॒దుష్ట॑రః . శ్రద్విశ్వా॒ వార్యా॑
 కృధి .. త్వꣳ హ॒ యద్య॑విష్ఠ్య॒ సహ॑సః సూనవాహుత . ఋ॒తావా॑ య॒జ్ఞియో॒
 భువః॑ .. అ॒యమ॒గ్నిః స॑హ॒స్రిణో॒ వాజ॑స్య శ॒తిన॒స్పతిః॑ . మూ॒ర్ధా క॒వీ
 ర॑యీ॒ణాం .. తం నే॒మిమృ॒భవో॑ య॒థాన॑మస్వ॒ సహూ॑తిభిః . నేదీ॑యో య॒జ్ఞ

62 మం॑గిరః .. తస్మై॑ నూ॒నమ॒భిద్య॑వే వా॒చా వి॑రూప॒ నిత్య॑యా . వృష్ణే॑ చోదస్వ
 సుష్టు॒తిం .. కము॑ ష్విదస్య॒ సేన॑యా॒గ్నేరపా॑కచక్షసః . ప॒ణిం గోషు॑ స్తరామహే
 .. మా నో॑ దే॒వానాం॒ విశః॑ ప్రస్నా॒తీరి॑వో॒స్రాః . కృ॒శం న హా॑సు॒రఘ్ని॑యాః ..

 మా నః॑ సమస్య దూ॒ఢ్యః॑ పరి॑ద్వేషసో అꣳహ॒తిః . ఊ॒ర్మిర్న నావ॒మా వ॑ధీత్ ..

 నమ॑స్తే అగ్న॒ ఓజ॑సే గృ॒ణంతి॑ దేవ కృ॒ష్టయః॑ . అమై॑

63 ర॒మిత్ర॑మర్దయ .. కు॒విథ్సు నో॒ గవి॑ష్ట॒యేఽగ్నే॑ సం॒వేషి॑షో ర॒యిం .
 ఉరు॑కృదు॒రుణ॑స్కృధి .. మా నో॑ అ॒స్మిన్మ॑హాధ॒నే పరా॑ వర్గ్భార॒భృద్య॑థా
 . సం॒వర్గ॒ꣳ॒ సꣳ ర॒యిం జ॑య .. అ॒న్యమ॒స్మద్భి॒యా ఇ॒యమగ్నే॒
 సిష॑క్తు దు॒చ్ఛునా᳚ . వర్ధా॑ నో॒ అమ॑వ॒చ్ఛవః॑ .. యస్యాజు॑షన్నమ॒స్వినః॒
 శమీ॒మదు॑ర్మఖస్య వా . తం ఘేద॒గ్నిర్వృ॒ధావ॑తి .. పర॑స్యా॒ అధి॑

64 సం॒వతోఽవ॑రాꣳ అ॒భ్యా త॑ర . యత్రా॒హమస్మి॒ తాꣳ అ॑వ .. వి॒ద్మా హి తే॑
 పు॒రా వ॒యమగ్నే॑ పి॒తుర్యథావ॑సః . అధా॑తే సు॒మ్నమీ॑మ హే . య ఉ॒గ్ర ఇ॑వ శర్య॒హా
 తి॒గ్మశృం॑గో॒ న వꣳస॑గః . అగ్నే॒ పురో॑ రు॒రోజి॑థ .. సఖా॑యః॒ సం వః॑
 స॒మ్యంచ॒మిష॒గ్గ్॒ స్తోమం॑ చా॒గ్నయే᳚ . వర్షి॑ష్ఠాయ క్షితీ॒నామూ॒ర్జో నప్త్రే॒
 సహ॑స్వతే .. సꣳ స॒మిద్యు॑వసే వృష॒న్నగ్నే॒ విశ్వా᳚న్య॒ర్య ఆ . ఇ॒డస్ప॒దే
 సమి॑ధ్యసే॒ స నో॒ వసూ॒న్యా భ॑ర .. ప్రజా॑పతే॒ స వే॑ద॒ సోమా॑పూషణే॒మౌ దే॒వౌ
 .. 2. 6. 11.. య॒జ్ఞమమై॒రధి॑ వృష॒న్నేకా॒న్న విꣳ॑శ॒తిశ్చ॑ .. 2. 6. 11..

65 ఉ॒శంత॑స్త్వా హవామహ ఉ॒శంతః॒ సమి॑ధీమహి . ఉ॒శన్ను॑శ॒త ఆ వ॑హ పి॒తౄన్
 హ॒విషే॒ అత్త॑వే .. త్వꣳ సో॑మ॒ ప్రచి॑కితో మనీ॒షా త్వꣳ రజి॑ష్ఠ॒మను॑
 నేషి॒ పంథాం᳚ . తవ॒ ప్రణీ॑తీ పి॒తరో॑ న ఇందో దే॒వేషు॒ రత్న॑మభజంత॒
 ధీరాః᳚ .. త్వయా॒ హి నః॑ పి॒తరః॑ సోమ॒ పూర్వే॒ కర్మా॑ణి చ॒క్రుః ప॑వమాన॒
 ధీరాః᳚ . వ॒న్వన్నవా॑తః పరి॒ధీꣳ రపో᳚ర్ణు వీ॒రేభి॒రశ్వై᳚ర్మ॒ఘవా॑ భవా

66 నః .. త్వꣳ సో॑మ పి॒తృభిః॑ సంవిదా॒నోఽను॒ ద్యావా॑పృథి॒వీ ఆత॑తంథ .
 తస్మై॑ త ఇందో హ॒విషా॑ విధేమ వ॒య2ꣳ స్యా॑మ॒ పత॑యో రయీ॒ణాం .. అగ్ని॑ష్వాత్తాః
 పితర॒ ఏహ గ॑చ్ఛత॒ సదః॑ సదః సదత సుప్రణీతయః . అ॒త్తా హ॒వీꣳషి॒ ప్రయ॑తాని
 బ॒ర్॒హిష్యథా॑ ర॒యిꣳ సర్వ॑వీరం దధాతన .. బర్హి॑షదః పితర ఊ॒త్య॑ర్వాగి॒మా
 వో॑ హ॒వ్యా చ॑కృమా జు॒షధ్వం᳚ . త ఆ గ॒తావ॑సా॒ శంత॑మే॒నాథా॒స్మభ్య॒ꣳ॒

67 శం యోర॑ర॒పో ద॑ధాత .. ఆహం పి॒తౄంథ్సు॑వి॒దత్రాꣳ॑ అవిథ్సి॒ నపా॑తం
 చ వి॒క్రమ॑ణం చ॒ విష్ణోః᳚ . బ॒ర్॒హి॒షదో॒ యే స్వ॒ధయా॑ సు॒తస్య॒ భజం॑త
 పి॒త్వస్త ఇ॒హాగ॑మిష్ఠాః .. ఉప॑హూతాః పి॒తరః॑ సో॒మ్యాసో॑ బర్హి॒ష్యే॑షు ని॒ధిషు॑
 ప్రి॒యేషు॑ . త ఆ గ॑మంతు॒ త ఇ॒హ శ్రు॑వం॒త్వధి॑ బ్రువంతు॒ తే అ॑వంత్వ॒స్మాన్ ..

 ఉదీ॑రతా॒మవ॑ర॒ ఉత్పరా॑స॒ ఉన్మ॑ధ్య॒మాః పి॒తరః॑ సో॒మ్యాసః॑ . అసుం॒

68 య ఈ॒యుర॑వృ॒కా ఋ॑త॒జ్ఞాస్తే నో॑ఽవంతు పి॒తరో॒ హవే॑షు .. ఇ॒దం పి॒తృభ్యో॒
 నమో॑ అస్త్వ॒ద్య యే పూర్వా॑సో॒ య ఉప॑రాస ఈ॒యుః . యే పార్థి॑వే॒ రజ॒స్యా నిష॑త్తా॒
 యే వా॑ నూ॒నꣳ సు॑వృ॒జనా॑సు వి॒క్షు .. అధా॒ యథా॑ నః పి॒తరః॒ పరా॑సః
 ప్ర॒త్నాసో॑ అగ్న ఋ॒తమా॑శుషా॒ణాః . శుచీద॑యం॒దీధి॑తిముక్థ॒శాసః॒, క్షామా॑
 భిం॒దంతో॑ అరు॒ణీరప॑ వ్రన్ .. యద॑గ్నే

69 కవ్యవాహన పి॒తౄన్, యక్ష్యృ॑తా॒వృధః॑ . ప్ర చ॑ హ॒వ్యాని॑ వక్ష్యసి
 దే॒వేభ్య॑శ్చ పి॒తృభ్య॒ ఆ .. త్వమ॑గ్న ఈడి॒తో జా॑తవే॒దో ఽవా᳚డ్ఢ॒వ్యాని॑
 సుర॒భీణి॑ కృ॒త్వా . ప్రాదాః᳚ పి॒తృభ్యః॑ స్వ॒ధయా॒ తే అ॑క్షన్న॒ద్ధి త్వం దే॑వ॒
 ప్రయ॑తా హ॒వీꣳషి॑ .. మాత॑లీ క॒వ్యైర్య॒మో అంగి॑రోభి॒ర్బృహ॒స్పతి॒ర్॒
 ఋక్వ॑భిర్వావృధా॒నః . యాగ్శ్చ॑ దే॒వా వా॑వృ॒ధుర్యే చ॑ దే॒వాంథ్స్వాహా॒న్॒
 యే స్వ॒ధయా॒న్యే మ॑దంతి .

70 ఇ॒మం య॑మ ప్రస్త॒రమా హి సీదాంగి॑రోభిః పి॒తృభిః॑ సంవిదా॒నః . ఆ త్వా॒
 మంత్రాః᳚ కవిశ॒స్తా వ॑హంత్వే॒నా రా॑జన్ హ॒విషా॑ మాదయస్వ .. అంగి॑రోభి॒రా
 గ॑హి య॒జ్ఞియే॑భి॒ర్యమ॑ వైరూ॒పైరి॒హ మా॑దయస్వ . వివ॑స్వంతꣳ హువే॒
 యః పి॒తా తే॒ఽస్మిన్, య॒జ్ఞే బ॒ర్॒హిష్యా ని॒షద్య॑ .. అంగి॑రసో నః పి॒తరో॒
 నవ॑గ్వా॒ అథ॑ర్వాణో॒ భృగ॑వః సో॒మ్యాసః॑ . తేషాం᳚ వ॒యꣳ సు॑మ॒తౌ
 య॒జ్ఞియా॑నా॒మపి॑ భ॒ద్రే సౌ॑మన॒సే స్యా॑మ .. 2. 6. 12.. భ॒వా॒స్మభ్య॒మసుం॒
 యద॑గ్నే మదంతి సౌమన॒స ఏకం॑ చ .. 2. 6. 12..

 స॒మిధ॒శ్చక్షు॑షీ ప్ర॒జాప॑తి॒రాజ్యం॑ దే॒వస్య॒ స్ఫ్యం
బ్ర॑హ్మవా॒దినో॒ద్భిర॒గ్నేస్త్రయో॒ మనుః పృథి॒వ్యాః ప॒శవో॒గ్నీధే॑ దే॒వా వై
య॒జ్ఞస్య॑ యు॒క్ష్వోశంత॑స్త్వా॒ ద్వాద॑శ ..

 స॒మిధో॑ యా॒జ్యా॑ తస్మా॒న్నాభా॒గꣳ హితమన్విత్యా॑హ ప్ర॒జా వా ఆ॒హేత్యా॑హ యు॒క్ష్వా
హి స॑ప్తతిః ..

 స॒మిధః॑ సౌమన॒సే స్యా॑మ ..

ఇతి ద్వితీయం కాండం సంపూర్ణం ..

.. తైత్తిరీయ-సంహితా ..

.. తృతీయం కాండం ..

.. శ్రీ॒ గు॒రు॒భ్యో॒ న॒మః॒ .. హరిః ఓ(4)మ్ ..

తృతీయకాండే ప్రథమః ప్రశ్నః 1

1 ప్ర॒జాప॑తిరకామయత ప్ర॒జాః సృ॑జే॒యేతి॒ స తపో॑ఽతప్యత॒ స
   స॒ర్పాన॑సృజత॒ సో॑ఽకామయత ప్ర॒జాః సృ॑జే॒యేతి॒ స ద్వి॒తీయ॑మతప్యత॒
   స వయాగ్॑స్యసృజత॒ సో॑ఽకామయత ప్ర॒జాః సృ॑జే॒యేతి॒ స తృ॒తీయ॑మతప్యత॒
   స ఏ॒తం దీ᳚క్షితవా॒దమ॑పశ్య॒త్ తమ॑వద॒త్ తతో॒ వై స ప్ర॒జా అ॑సృజత॒
   యత్తప॑స్త॒ప్త్వా దీ᳚క్షితవా॒దం వద॑తి ప్ర॒జా ఏ॒వ తద్యజ॑మానః

2 సృజతే॒ యద్వై దీ᳚క్షి॒తో॑ఽమే॒ధ్యం పశ్య॒త్యపా᳚స్మాద్దీ॒క్షా క్రా॑మతి॒
   నీల॑మస్య॒ హరో॒ వ్యే᳚త్యబ॑ద్ధం॒ మనో॑ ద॒రిద్రం॒ చక్షుః॒ సూఱ్యో॒ జ్యోతి॑షా॒గ్॒
   శ్రేష్ఠో॒ దీక్షే॒ మా మా॑ హాసీ॒రిత్యా॑హ॒ నాస్మా᳚ద్దీ॒క్షాఽప॑ క్రామతి॒ నాస్య॒
   నీలం॒ న హరో॒ వ్యే॑తి॒ యద్వై దీ᳚క్షి॒తమ॑భి॒వర్ష॑తి ది॒వ్యా ఆపోఽశాం᳚తా॒
   ఓజో॒ బలం॑ దీ॒క్షాం

3 తపో᳚ఽస్య॒ నిర్ఘ్నం॑త్యుంద॒తీర్బలం॑ ధ॒త్తౌజో॑ ధత్త॒ బలం॑ ధత్త॒ మా మే॑
   దీ॒క్షాం మా తపో॒ నిర్వ॑ధి॒ష్టేత్యా॑హై॒తదే॒వ సర్వ॑మా॒త్మంధ॑త్తే॒ నాస్యౌజో॒
   బలం॒ న దీ॒క్షాం న తపో॒ నిర్ఘ్నం॑త్య॒గ్నిర్వై దీ᳚క్షి॒తస్య॑ దే॒వతా॒
   సో᳚ఽస్మాదే॒తర్హి॑ తి॒ర ఇ॑వ॒ యర్హి॒ యాతి॒ తమీ᳚శ్వ॒రꣳ రక్షాꣳ॑సి॒ హంతో᳚

4 ర్భ॒ద్రాద॒భి శ్రేయః॒ ప్రేహి॒ బృహ॒స్పతిః॑ పుర ఏ॒తా తే॑ అ॒స్త్విత్యా॑హ॒
   బ్రహ్మ॒ వై దే॒వానాం॒ బృహ॒స్పతి॒స్తమే॒వాన్వార॑భతే॒ స ఏ॑న॒ꣳ॒ సం
   పా॑రయ॒త్యేదమ॑గన్మ దేవ॒యజ॑నం పృథి॒వ్యా ఇత్యా॑హ దేవ॒యజ॑న॒గ్గ్॒ హ్యే॑ష
   పృ॑థి॒వ్యా ఆ॒గచ్ఛ॑తి॒ యో యజ॑తే॒ విశ్వే॑ దే॒వా యదజు॑షంత॒ పూర్వ॒
   ఇత్యా॑హ॒ విశ్వే॒ హ్యే॑తద్దే॒వా జో॒షయం॑తే॒ యద్బ్రా᳚హ్మ॒ణా ఋ॑క్సా॒మాభ్యాం॒
   యజు॑షా సం॒తరం॑త॒ ఇత్యా॑హర్క్సా॒మాభ్యా॒గ్॒ హ్యే॑ష యజు॑షా సం॒తర॑తి॒ యో
   యజ॑తే రా॒యస్పోషే॑ణ॒ సమి॒షా మ॑దే॒మేత్యా॑హా॒శిష॑మే॒వైతామా శా᳚స్తే .. 3. 1. 1..

యజ॑మానో దీ॒క్షాꣳ హంతో᳚ర్బ్రాహ్మ॒ణాశ్చతు॑ర్విꣳశతిశ్చ .. 3. 1. 1..

5 ఏ॒ష తే॑ గాయ॒త్రో భా॒గ ఇతి॑ మే॒ సోమా॑య బ్రూతాదే॒ష తే॒ త్రైష్టు॑భో॒ జాగ॑తో
   భా॒గ ఇతి॑ మే॒ సోమా॑య బ్రూతాచ్ఛందో॒మానా॒ꣳ॒ సామ్రా᳚జ్యం గ॒చ్ఛేతి॑ మే॒ సోమా॑య
   బ్రూతా॒ద్యో వై సోమ॒ꣳ॒ రాజా॑న॒ꣳ॒ సామ్రా᳚జ్యం లో॒కం గ॑మయి॒త్వా క్రీ॒ణాతి॒
   గచ్ఛ॑తి॒ స్వానా॒ꣳ॒ సామ్రా᳚జ్యం॒ ఛందాꣳ॑సి॒ ఖలు॒ వై సోమ॑స్య॒ రాజ్ఞః॒
   సామ్రా᳚జ్యో లో॒కః పు॒రస్తా॒థ్సోమ॑స్య క్ర॒యాదే॒వమ॒భి మం॑త్రయేత॒ సామ్రా᳚జ్యమే॒వై

6 నం॑ లో॒కం గ॑మయి॒త్వా క్రీ॑ణాతి॒ గచ్ఛ॑తి॒ స్వానా॒ꣳ॒ సామ్రా᳚జ్యం॒ యో వై
   తా॑నూన॒ప్త్రస్య॑ ప్రతి॒ష్ఠాం వేద॒ ప్రత్యే॒వ తి॑ష్ఠతి బ్రహ్మవా॒దినో॑ వదంతి॒ న
   ప్రా॒శ్నంతి॒ న జు॑హ్వ॒త్యథ॒ క్వ॑ తానూన॒ప్త్రం ప్రతి॑ తిష్ఠ॒తీతి॑ ప్ర॒జాప॑తౌ॒
   మన॒సీతి॑ బ్రూయా॒త్త్రిరవ॑ జిఘ్రేత్ప్ర॒జాప॑తౌ త్వా॒ మన॑సి జుహో॒మీత్యే॒షా వై
   తా॑నూన॒ప్త్రస్య॑ ప్రతి॒ష్ఠా య ఏ॒వం వేద॒ ప్రత్యే॒వ తి॑ష్ఠతి॒ యో

7 వా అ॑ధ్వ॒ర్యోః ప్ర॑తి॒ష్ఠాం వేద॒ ప్రత్యే॒వ తి॑ష్ఠతి॒ యతో॒ మన్యే॒తాన॑భిక్రమ్య
   హోష్యా॒మీతి॒ తత్తిష్ఠ॒న్నా శ్రా॑వయేదే॒షా వా అ॑ధ్వ॒ర్యోః ప్ర॑తి॒ష్ఠా య ఏ॒వం
   వేద॒ ప్రత్యే॒వ తి॑ష్ఠతి॒ యద॑భి॒క్రమ్య॑ జుహు॒యాత్ప్ర॑తి॒ష్ఠాయా॑ ఇయా॒త్
   తస్మా᳚థ్సమా॒నత్ర॒ తిష్ఠ॑తా హోత॒వ్యం॑ ప్రతి॑ష్ఠిత్యై॒ యో వా అ॑ధ్వ॒ర్యోః స్వం
   వేద॒ స్వవా॑నే॒వ భ॑వతి॒ స్రుగ్వా అ॑స్య॒ స్వం వా॑య॒వ్య॑మస్య॒

8 స్వం చ॑మ॒సో᳚ఽస్య॒ స్వం యద్వా॑య॒వ్యం॑ వా చమ॒సం వాన॑న్వారభ్యాశ్రా॒వయే॒త్
 స్వాది॑యా॒త్ తస్మా॑దన్వా॒రభ్యా॒శ్రావ్య॒గ్గ్॒ స్వాదే॒వ నైతి॒ యో వై
 సోమ॒మప్ర॑తిష్ఠాప్య స్తో॒త్రము॑పాక॒రోత్యప్ర॑తిష్ఠితః॒ సోమో॒
 భవ॒త్యప్ర॑తిష్ఠితః॒ స్తోమోఽప్ర॑తిష్ఠితాన్యు॒క్థాన్యప్ర॑తిష్ఠితో॒
 యజ॑మా॒నోఽప్ర॑తిష్ఠితోఽధ్వ॒ర్యుర్వా॑య॒వ్యం॑ వై సోమ॑స్య ప్రతి॒ష్ఠా
 చ॑మ॒సో᳚ఽస్య ప్రతి॒ష్ఠా సోమః॒ స్తోమ॑స్య॒ స్తోమ॑ ఉ॒క్థానాం॒ గ్రహం॑ వా గృహీ॒త్వా
 చ॑మ॒సం వో॒న్నీయ॑ స్తో॒త్రము॒పాకు॑ర్యా॒త్ప్రత్యే॒వ సోమగ్గ్॑ స్థా॒పయ॑తి॒ ప్రతి॒
 స్తోమం॒ ప్రత్యు॒క్థాని॒ ప్రతి॒ యజ॑మాన॒స్తిష్ఠ॑తి॒ ప్రత్య॑ధ్వ॒ర్యుః .. 3. 1. 2..

 ఏ॒వ తి॑ష్ఠతి॒ యో వా॑య॒వ్య॑మస్య॒ గ్రహం॒వైకా॒న్న విꣳ॑శ॒తిశ్చ॑ .. 3. 1. 2..

9 య॒జ్ఞం వా ఏ॒తథ్సం భ॑రంతి॒ యథ్సో॑మ॒క్రయ॑ణ్యై ప॒దం య॑జ్ఞము॒ఖꣳ
 హ॑వి॒ర్ధానే॒ యర్హి॑ హవి॒ర్ధానే॒ ప్రాచీ᳚ ప్రవ॒ర్తయే॑యు॒స్తర్హి॒
 తేనాక్ష॒ముపాం᳚జ్యాద్యజ్ఞము॒ఖ ఏ॒వ య॒జ్ఞమను॒ సం త॑నోతి॒ ప్రాంచ॑మ॒గ్నిం ప్ర
 హ॑రం॒త్యుత్పత్నీ॒మా న॑యం॒త్యన్వనాꣳ॑సి॒ ప్ర వ॑ర్తయం॒త్యథ॒ వా అ॑స్యై॒ష
 ధిష్ణి॑యో హీయతే॒ సోఽను॑ ధ్యాయతి॒ స ఈ᳚శ్వ॒రో రు॒ద్రో భూ॒త్వా

10 ప్ర॒జాం ప॒శూన్, యజ॑మానస్య॒ శమ॑యితో॒ర్యర్హి॑ ప॒శుమాప్రీ॑త॒ముదం॑చం॒
 నయం॑తి॒ తర్హి॒ తస్య॑ పశు॒శ్రప॑ణꣳ హరే॒త్ తేనై॒వైనం॑ భా॒గినం॑
 కరోతి॒ యజ॑మానో॒ వా ఆ॑హవ॒నీయో॒ యజ॑మానం॒ వా ఏ॒తద్వి క॑ర్షంతే॒
 యదా॑హవ॒నీయా᳚త్ పశు॒శ్రప॑ణ॒ꣳ॒ హరం॑తి॒ స వై॒వ స్యాన్ని॑ర్మం॒థ్యం॑
 వా కుర్యా॒ద్యజ॑మానస్య సాత్మ॒త్వాయ॒ యది॑ ప॒శోర॑వ॒దానం॒ నశ్యే॒దాజ్య॑స్య
 ప్రత్యా॒ఖ్యాయ॒మవ॑ ద్యే॒థ్సైవ తతః॒ ప్రాయ॑శ్చిత్తి॒ర్యే ప॒శుం వి॑మథ్నీ॒రన్, యస్తాన్
 కా॒మయే॒తార్తి॒మార్చ్ఛే॑యు॒రితి॑ కు॒విదం॒గేతి॒ నమో॑ వృక్తివత్య॒ర్చాగ్నీ᳚ధ్రే
 జుహుయా॒న్నమో॑ వృక్తిమే॒వైషాం᳚ వృంక్తే తా॒జగార్తి॒మార్చ్ఛం॑తి .. 3. 1. 3.. భూ॒త్వా
 తత॒ష్షడ్విꣳ॑శతిశ్చ .. 3. 1. 3..

11 ప్ర॒జాప॑తే॒ర్జాయ॑మానాః ప్ర॒జా జా॒తాశ్చ॒ యా ఇ॒మాః . తస్మై॒ ప్రతి॒ ప్ర వే॑దయ
 చికి॒త్వాꣳ అను॑ మన్యతాం .. ఇ॒మం ప॒శుం ప॑శుపతే తే అ॒ద్య బ॒ధ్నామ్య॑గ్నే
 సుకృ॒తస్య॒ మధ్యే᳚ . అను॑ మన్యస్వ సు॒యజా॑ యజామ॒ జుష్టం॑ దే॒వానా॑మి॒దమ॑స్తు
 హ॒వ్యం .. ప్ర॒జా॒నంతః॒ ప్రతి॑ గృహ్ణంతి॒ పూర్వే᳚ ప్రా॒ణమంగే᳚భ్యః॒
 పర్యా॒చరం॑తం . సు॒వ॒ర్గం యా॑హి ప॒థిభి॑ర్దేవ॒యానై॒రోష॑ధీషు॒ ప్రతి॑
 తిష్ఠా॒ శరీ॑రైః .. యేషా॒మీశే॑

12 పశు॒పతిః॑ పశూ॒నాం చతు॑ష్పదాము॒త చ॑ ద్వి॒పదాం᳚ . నిష్క్రీ॑తో॒ఽయం
 య॒జ్ఞియం॑ భా॒గమే॑తు రా॒యస్పోషా॒ యజ॑మానస్య సంతు .. యే బ॒ధ్యమా॑న॒మను॑
 బ॒ధ్యమా॑నా అ॒భ్యైక్షం॑త॒ మన॑సా॒ చక్షు॑షా చ . అ॒గ్నిస్తాꣳ అగ్రే॒
 ప్ర ము॑మోక్తు దే॒వః ప్ర॒జాప॑తిః ప్ర॒జయా॑ సంవిదా॒నః .. య ఆ॑ర॒ణ్యాః ప॒శవో॑
 వి॒శ్వరూ॑పా॒ విరూ॑పాః॒ సంతో॑ బహు॒ధైక॑రూపాః . వా॒యుస్తాꣳ అగ్రే॒ ప్ర ము॑మోక్తు
 దే॒వః ప్ర॒జాప॑తిః ప్ర॒జయా॑ సంవిదా॒నః .. ప్ర॒ముం॒చమా॑నా॒

13 భువ॑నస్య॒ రేతో॑ గా॒తుం ధ॑త్త॒ యజ॑మానాయ దేవాః . ఉ॒పాకృ॑తꣳ శశమా॒నం
 యదస్థా᳚జ్జీ॒వం దే॒వానా॒మప్యే॑తు॒ పాథః॑ .. నానా᳚ ప్రా॒ణో యజ॑మానస్య ప॒శునా॑
 య॒జ్ఞో దే॒వేభిః॑ స॒హ దే॑వ॒యానః॑ . జీ॒వం దే॒వానా॒మప్యే॑తు॒ పాథః॑ స॒త్యాః
 సం॑తు॒ యజ॑మానస్య॒ కామాః᳚ .. యత్ప॒శుర్మా॒యుమకృ॒తోరో॑ వా ప॒ద్భిరా॑హ॒తే .
 అ॒గ్నిర్మా॒ తస్మా॒దేన॑సో॒ విశ్వా᳚న్ముంచ॒త్వꣳహ॑సః .. శమి॑తార ఉ॒పేత॑న
 య॒జ్ఞం

14 దే॒వేభి॑రిన్వి॒తం . పాశా᳚త్ ప॒శుం ప్ర ముం॑చత బం॒ధాద్య॒జ్ఞప॑తిం॒ పరి॑
 .. అది॑తిః॒ పాశం॒ ప్ర ము॑మోక్త్వే॒తం నమః॑ ప॒శుభ్యః॑ పశు॒పత॑యే కరోమి .
 అ॒రా॒తీ॒యంత॒మధ॑రం కృణోమి॒ యం ద్వి॒ష్మస్తస్మి॒న్ప్రతి॑ ముంచామి॒ పాశం᳚ ..

 త్వాము॒ తే ద॑ధిరే హవ్య॒వాహꣳ॑ శృ॒తం క॒ర్తార॑ము॒త య॒జ్ఞియం॑ చ . అగ్నే॒
 సద॑క్షః॒ సత॑ను॒ర్హి భూ॒త్వాథ॑ హ॒వ్యా జా॑తవేదో జుషస్వ .. జాత॑వేదో వ॒పయా॑
 గచ్ఛ దే॒వాంత్వꣳ హి హోతా᳚ ప్రథ॒మో బ॒భూథ॑ . ఘృ॒తేన॒ త్వం త॒నువో॑
 వర్ధయస్వ॒ స్వాహా॑కృతꣳ హ॒విర॑దంతు దే॒వాః .. స్వాహా॑ దే॒వేభ్యో॑ దే॒వేభ్యః॒
 స్వాహా᳚ .. 3. 1. 4.. ఈశే᳚ ప్రముం॒చమా॑నా య॒జ్ఞం త్వꣳ షోడ॑శ చ .. 3. 1. 4..

15 ప్రా॒జా॒ప॒త్యా వై ప॒శవ॒స్తేషాꣳ॑ రు॒ద్రోఽధి॑పతి॒ర్యదే॒తాభ్యా॑ముపాక॒రోతి॒
 తాభ్యా॑మే॒వైనం॑ ప్రతి॒ప్రోచ్యా ల॑భత ఆ॒త్మనోఽనా᳚వ్రస్కాయ॒ ద్వాభ్యా॑ము॒పాక॑రోతి
 ద్వి॒పాద్యజ॑మానః॒ ప్రతి॑ష్ఠిత్యా ఉపా॒కృత్య॒ పంచ॑ జుహోతి॒ పాంక్తాః᳚ ప॒శవః॑
 ప॒శూనే॒వావ॑ రుంధే మృ॒త్యవే॒ వా ఏ॒ష నీ॑యతే॒ యత్ప॒శుస్తం యద॑న్వా॒రభే॑త
 ప్ర॒మాయు॑కో॒ యజ॑మానః స్యా॒న్నానా᳚ ప్రా॒ణో యజ॑మానస్య ప॒శునేత్యా॑హ॒ వ్యావృ॑త్త్యై॒

16 యత్ప॒శుర్మా॒యుమకృ॒తేతి॑ జుహోతి॒ శాంత్యై॒ శమి॑తార ఉ॒పేత॒నేత్యా॑హ
 యథాయ॒జురే॒వైతద్వ॒పాయాం॒ వా ఆ᳚హ్రి॒యమా॑ణాయామ॒గ్నేర్మేధోఽప॑ క్రామతి॒ త్వాము॒ తే
 ద॑ధిరే హవ్య॒వాహ॒మితి॑ వ॒పామ॒భి జు॑హోత్య॒గ్నేరే॒వ మేధ॒మవ॑ రుం॒ధేఽథో॑
 శృత॒త్వాయ॑ పు॒రస్తా᳚థ్స్వాహాకృతయో॒ వా అ॒న్యే దే॒వా ఉ॒పరి॑ష్టాథ్స్వాహాకృతయో॒ఽన్యే
 స్వాహా॑ దే॒వేభ్యో॑ దే॒వేభ్యః॒ స్వాహేత్య॒భితో॑ వ॒పాం జు॑హోతి॒ తానే॒వోభయా᳚న్ప్రీణాతి
 .. 3. 1. 5.. వ్యావృ॑త్యా అ॒భితో॑ వ॒పాం పంచ॑ చ .. 3. 1. 5..

17 యో వా అయ॑థాదేవతం య॒జ్ఞము॑ప॒చర॒త్యా దే॒వతా᳚భ్యో వృశ్చ్యతే॒
 పాపీ॑యాన్భవతి॒ యో య॑థాదేవ॒తం న దే॒వతా᳚భ్య॒ ఆ వృ॑శ్చ్యతే॒
 వసీ॑యాన్భవత్యాగ్నే॒య్యర్చాగ్నీ᳚ధ్రమ॒భి మృ॑శేద్వైష్ణ॒వ్యా హ॑వి॒ర్ధాన॑మాగ్నే॒య్యా
 స్రుచో॑ వాయ॒వ్య॑యా వాయ॒వ్యా᳚న్యైంద్రి॒యా సదో॑ యథాదేవ॒తమే॒వ య॒జ్ఞముప॑
 చరతి॒ న దే॒వతా᳚భ్య॒ ఆ వృ॑శ్చ్యతే॒ వసీ॑యాన్భవతి యు॒నజ్మి॑ తే పృథి॒వీం
 జ్యోతి॑షా స॒హ యు॒నజ్మి॑ వా॒యుమం॒తరి॑క్షేణ

18 తే స॒హ యు॒నజ్మి॒ వాచꣳ॑ స॒హ సూర్యే॑ణ తే యు॒నజ్మి॑ తి॒స్రో వి॒పృచః॒
 సూర్య॑స్య తే . అ॒గ్నిర్దే॒వతా॑ గాయ॒త్రీ ఛంద॑ ఉపా॒ꣳ॒శోః పాత్ర॑మసి॒ సోమో॑
 దే॒వతా᳚ త్రి॒ష్టుప్ఛందో᳚ఽన్తర్యా॒మస్య॒ పాత్ర॑మ॒సీంద్రో॑ దే॒వతా॒ జగ॑తీ॒ ఛంద॑
 ఇంద్రవాయు॒వోః పాత్ర॑మసి॒ బృహ॒స్పతి॑ర్దే॒వతా॑ను॒ష్టుప్ఛందో॑ మి॒త్రావరు॑ణయోః॒
 పాత్ర॑మస్య॒శ్వినౌ॑ దే॒వతా॑ పం॒క్తిశ్ఛందో॒ఽశ్వినోః॒ పాత్ర॑మసి॒ సూఱ్యో॑
 దే॒వతా॑ బృహ॒తీ

19 ఛందః॑ శు॒క్రస్య॒ పాత్ర॑మసి చం॒ద్రమా॑ దే॒వతా॑ స॒తోబృ॑హతీ॒ ఛందో॑
 మం॒థినః॒ పాత్ర॑మసి॒ విశ్వే॑ దే॒వా దే॒వతో॒ష్ణిహా॒ ఛంద॑ ఆగ్రయ॒ణస్య॒
 పాత్ర॑మ॒సీంద్రో॑ దే॒వతా॑ క॒కుచ్ఛంద॑ ఉ॒క్థానాం॒ పాత్ర॑మసి పృథి॒వీ
 దే॒వతా॑ వి॒రాట్ఛందో᳚ ధ్రు॒వస్య॒ పాత్ర॑మసి .. 3. 1. 6.. అం॒తరి॑క్షేణ బృహ॒తీ
 త్రయ॑స్త్రిꣳశచ్చ .. 3. 1. 6..

20 ఇ॒ష్టర్గో॒ వా అ॑ధ్వ॒ర్యుర్యజ॑మానస్యే॒ష్టర్గః॒ ఖలు॒ వై పూర్వో॒ఽర్ష్టుః,
 క్షీ॑యత ఆస॒న్యా᳚న్మా॒ మంత్రా᳚త్పాహి॒ కస్యా᳚శ్చిద॒భిశ॑స్త్యా॒ ఇతి॑ పు॒రా
 ప్రా॑తరనువా॒కాజ్జు॑హుయాదా॒త్మన॑ ఏ॒వ తద॑ధ్వ॒ర్యుః పు॒రస్తా॒చ్ఛర్మ॑
 నహ్య॒తేఽనా᳚ర్త్యై సంవే॒శాయ॑ త్వోపవే॒శాయ॑ త్వా గాయత్రి॒యాస్త్రి॒ష్టుభో॒ జగ॑త్యా
 అ॒భిభూ᳚త్యై॒ స్వాహా॒ ప్రాణా॑పానౌ మృ॒త్యోర్మా॑ పాతం॒ ప్రాణా॑పానౌ॒ మా మా॑ హాసిష్టం
 దే॒వతా॑సు॒ వా ఏ॒తే ప్రా॑ణాపా॒నయో॒

21 ర్వ్యాయ॑చ్ఛంతే॒ యేషా॒ꣳ॒ సోమః॑ సమృ॒చ్ఛతే॑ సంవే॒శాయ॑ త్వోపవే॒శాయ॒
 త్వేత్యా॑హ॒ ఛందాꣳ॑సి॒ వై సం॑వే॒శ ఉ॑పవే॒శశ్ఛందో॑భిరే॒వాస్య॒
 ఛందాꣳ॑సి వృంక్తే॒ ప్రేతి॑వం॒త్యాజ్యా॑ని భవంత్య॒భిజి॑త్యై మ॒రుత్వ॑తీః
 ప్రతి॒పదో॒ విజి॑త్యా ఉ॒భే బృ॑హద్రథంత॒రే భ॑వత ఇ॒యం వావ ర॑థంత॒రమ॒సౌ
 బృ॒హదా॒భ్యామే॒వైన॑మం॒తరే᳚త్య॒ద్య వావ ర॑థంత॒ర2ꣳ శ్వో
 బృ॒హద॑ద్యా॒శ్వాదే॒వైన॑మం॒తరే॑తి భూ॒తం

22 వావ ర॑థంత॒రం భ॑వి॒ష్యద్ బృ॒హద్భూ॒తాశ్చై॒వైనం॑
 భవిష్య॒తశ్చాం॒తరే॑తి॒ పరి॑మితం॒ వావ ర॑థంత॒రమప॑రిమితం
 బృ॒హత్ పరి॑మితాచ్చై॒వైన॒మప॑రిమితాచ్చాం॒తరే॑తి
 విశ్వామిత్రజమద॒గ్నీవసి॑ష్ఠేనాస్పర్ధేతా॒ꣳ॒ స
 ఏ॒తజ్జ॒మద॑గ్నిర్విహ॒వ్య॑మపశ్య॒త్తేన॒ వై స వసి॑ష్ఠస్యేంద్రి॒యం
 వీ॒ర్య॑మవృంక్త॒ యద్వి॑హ॒వ్యꣳ॑ శ॒స్యత॑ ఇంద్రి॒యమే॒వ తద్వీ॒ర్యం॑
 యజ॑మానో॒ భ్రాతృ॑వ్యస్య వృంక్తే॒ యస్య॒ భూయాꣳ॑సో యజ్ఞక్ర॒తవ॒ ఇత్యా॑హుః॒
 స దే॒వతా॑ వృంక్త॒ ఇతి॒ యద్య॑గ్నిష్టో॒మః సోమః॑ ప॒రస్తా॒థ్స్యాదు॒క్థ్యం॑ కుర్వీత॒
 యద్యు॒క్థ్యః॑ స్యాద॑తిరా॒త్రం కు॑ర్వీత యజ్ఞక్ర॒తుభి॑రే॒వాస్య॑ దే॒వతా॑ వృంక్తే॒
 వసీ॑యాన్భవతి .. 3. 1. 7.. ప్రా॒ణా॒పా॒నయో᳚ర్భూ॒తం వృం॑క్తే॒ష్టావిꣳ॑శతిశ్చ
 .. 3. 1. 7..

23 ని॒గ్రా॒భ్యాః᳚ స్థ దేవ॒శ్రుత॒ ఆయు॑ర్మే తర్పయత ప్రా॒ణం మే॑ తర్పయతాపా॒నం మే॑
 తర్పయత వ్యా॒నం మే॑ తర్పయత॒ చక్షు॑ర్మే తర్పయత॒ శ్రోత్రం॑ మే తర్పయత॒ మనో॑
 మే తర్పయత॒ వాచం॑ మే తర్పయతా॒త్మానం॑ మే తర్పయ॒తాంగా॑ని మే తర్పయత ప్ర॒జాం మే॑
 తర్పయత ప॒శూన్ మే॑ తర్పయత గృ॒హాన్ మే॑ తర్పయత గ॒ణాన్ మే॑ తర్పయత స॒ర్వగ॑ణం
 మా తర్పయత త॒ర్పయ॑త మా

24 గ॒ణా మే॒ మా వి తృ॑ష॒న్నోష॑ధయో॒ వై సోమ॑స్య॒ విశో॒ విశః॒ ఖలు॒
 వై రాజ్ఞః॒ ప్రదా॑తోరీశ్వ॒రా ఐం॒ద్రః సోమోఽవీ॑వృధం వో॒ మన॑సా సుజాతా॒
 ఋత॑ప్రజాతా॒ భగ॒ ఇద్వః॑ స్యామ . ఇంద్రే॑ణ దే॒వీర్వీ॒రుధః॑ సంవిదా॒నా అను॑
 మన్యంతా॒ꣳ॒ సవ॑నాయ॒ సోమ॒మిత్యా॒హౌష॑ధీభ్య ఏ॒వైన॒గ్గ్॒ స్వాయై॑ వి॒శః
 స్వాయై॑ దే॒వతా॑యై ని॒ర్యాచ్యా॒భి షు॑ణోతి॒ యో వై సోమ॑స్యాభిషూ॒యమా॑ణస్య

25 ప్రథ॒మోꣳ॑శుః స్కంద॑తి॒ స ఈ᳚శ్వ॒ర ఇం॑ద్రి॒యం వీ॒ర్యం॑ ప్ర॒జాం
 ప॒శూన్, యజ॑మానస్య॒ నిర్హం॑తో॒స్తమ॒భి మం॑త్రయే॒తా మా᳚స్కాంథ్స॒హ ప్ర॒జయా॑
 స॒హ రా॒యస్పో॑షేణేంద్రి॒యం మే॑ వీ॒ర్యం॑ మా నిర్వ॑ధీ॒రిత్యా॒శిష॑మే॒వైతామా
 శా᳚స్త ఇంద్రి॒యస్య॑ వీ॒ర్య॑స్య ప్ర॒జాయై॑ పశూ॒నామని॑ర్ఘాతాయ ద్ర॒ప్సశ్చ॑స్కంద
 పృథి॒వీమను॒ ద్యామి॒మం చ॒ యోని॒మను॒ యశ్చ॒ పూర్వః॑ . తృ॒తీయం॒ యోని॒మను॑
 సం॒చరం॑తం ద్ర॒ప్సం జు॑హో॒మ్యను॑ స॒ప్త హోత్రాః᳚ .. 3. 1. 8.. త॒ర్పయ॑త
 మాభిషూ॒యమా॑ణస్య॒ యశ్చ॒ దశ॑ చ .. 3. 1. 8..

26 యో వై దే॒వాన్ దే॑వయశ॒సేనా॒ర్పయ॑తి మను॒ష్యా᳚న్మనుష్యయశ॒సేన॑
 దేవయశ॒స్యే॑వ దే॒వేషు॒ భవ॑తి మనుష్యయశ॒సీ మ॑ను॒ష్యే॑షు॒ యాన్
 ప్రా॒చీన॑మాగ్రయ॒ణాద్ గ్రహా᳚న్ గృహ్ణీ॒యాత్ తాను॑పా॒ꣳ॒శు గృ॑హ్ణీయా॒ద్యానూ॒ర్ధ్వాగ్
 స్తాను॑పబ్ది॒మతో॑ దే॒వానే॒వ తద్దే॑వయశ॒సేనా᳚ర్పయతి మను॒ష్యా᳚న్
 మనుష్యయశ॒సేన॑ దేవయశ॒స్యే॑వ దే॒వేషు॑ భవతి మనుష్యయశ॒సీ
 మ॑ను॒ష్యే᳚ష్వ॒గ్నిః ప్రా॑తఃసవ॒నే పా᳚త్వ॒స్మాన్వై᳚శ్వాన॒రో మ॑హి॒నా
 వి॒శ్వశం॑భూః . స నః॑ పావ॒కో ద్రవి॑ణం దధా॒

27 త్వాయు॑ష్మంతః స॒హభ॑క్షాః స్యామ .. విశ్వే॑ దే॒వా మ॒రుత॒ ఇంద్రో॑
 అ॒స్మాన॒స్మింద్వి॒తీయే॒ సవ॑నే॒ న జ॑హ్యుః . ఆయు॑ష్మంతః ప్రి॒యమే॑షాం॒
 వదం॑తో వ॒యం దే॒వానాꣳ॑ సుమ॒తౌ స్యా॑మ .. ఇ॒దం తృ॒తీయ॒ꣳ॒ సవ॑నం
 కవీ॒నామృ॒తేన॒ యే చ॑మ॒సమైర॑యంత . తే సౌ॑ధన్వ॒నాః సువ॑రానశా॒నాః
 స్వి॑ష్టిం నో అ॒భి వసీ॑యో నయంతు .. ఆ॒యత॑నవతీ॒ర్వా అ॒న్యా ఆహు॑తయో
 హూ॒యంతే॑ఽనాయత॒నా అ॒న్యా యా ఆ॑ఘా॒రవ॑తీ॒స్తా ఆ॒యత॑నవతీ॒ర్యాః

28 సౌ॒మ్యాస్తా అ॑నాయత॒నా ఐం᳚ద్రవాయ॒వమా॒దాయా॑ఘా॒రమాఘా॑రయేదధ్వ॒రో
 య॒జ్ఞో॑ఽయమ॑స్తు దేవా॒ ఓష॑ధీభ్యః ప॒శవే॑ నో॒ జనా॑య॒ విశ్వ॑స్మై
 భూ॒తాయా᳚ధ్వ॒రో॑ఽసి॒ స పి॑న్వస్వ ఘృ॒తవ॑ద్దేవ సో॒మేతి॑ సౌ॒మ్యా ఏ॒వ
 తదాహు॑తీరా॒యత॑నవతీః కరోత్యా॒యత॑నవాన్భవతి॒ య ఏ॒వం వేదాథో॒ ద్యావా॑పృథి॒వీ
 ఏ॒వ ఘృ॒తేన॒ వ్యు॑నత్తి॒ తే వ్యు॑త్తే ఉపజీవ॒నీ యే॑ భవత ఉపజీవ॒నీయో॑ భవతి॒

29 య ఏ॒వం వేదై॒ష తే॑ రుద్ర భా॒గో యం ని॒రయా॑చథా॒స్తం జు॑షస్వ
 వి॒దేర్గౌ॑ప॒త్యꣳ రా॒యస్పోషꣳ॑ సు॒వీర్యꣳ॑ సంవథ్స॒రీణాగ్॑ స్వ॒స్తిం
 .. మనుః॑ పు॒త్రేభ్యో॑ దా॒యం వ్య॑భజ॒థ్స నాభా॒నేది॑ష్ఠం బ్రహ్మ॒చర్యం॒
 వసం॑తం॒ నిర॑భజ॒థ్స ఆగ॑చ్ఛ॒థ్సో᳚ఽబ్రవీత్క॒థా మా॒ నిర॑భా॒గితి॒ న త్వా॒
 నిర॑భాక్ష॒మిత్య॑బ్రవీ॒దంగి॑రస ఇ॒మే స॒త్త్రమా॑సతే॒ తే

30 సు॑వ॒ర్గం లో॒కం న ప్ర జా॑నంతి॒ తేభ్య॑ ఇ॒దం బ్రాహ్మ॑ణం బ్రూహి॒ తే సు॑వ॒ర్గం
 లో॒కం యంతో॒ య ఏ॑షాం ప॒శవ॒స్తాగ్స్తే॑ దాస్యం॒తీతి॒ తదే᳚భ్యోఽబ్రవీ॒త్తే సు॑వ॒ర్గం
 లో॒కం యంతో॒ య ఏ॑షాం ప॒శవ॒ ఆసం॒తాన॑స్మా అదదు॒స్తం ప॒శుభి॒శ్చరం॑తం
 యజ్ఞవా॒స్తౌ రు॒ద్ర ఆగ॑చ్ఛ॒థ్సో᳚ఽబ్రవీ॒న్మమ॒ వా ఇ॒మే ప॒శవ॒ ఇత్యదు॒ర్వై

31 మహ్య॑మి॒మానిత్య॑బ్రవీ॒న్న వై తస్య॒ త ఈ॑శత॒ ఇత్య॑బ్రవీ॒ద్యద్య॑జ్ఞవా॒స్తౌ
 హీయ॑తే॒ మమ॒ వై తదితి॒ తస్మా᳚ద్యజ్ఞవా॒స్తు నాభ్య॒వేత్య॒ꣳ॒ సో᳚ఽబ్రవీద్య॒జ్ఞే
 మా భ॒జాథ॑ తే ప॒శూన్నాభి మగ్గ్॑స్య॒ ఇతి॒ తస్మా॑ ఏ॒తం మం॒థినః॑ సగ్గ్
 స్రా॒వమ॑జుహో॒త్తతో॒ వై తస్య॑ రు॒ద్రః ప॒శూన్నాభ్య॑మన్యత॒ యత్రై॒తమే॒వం
 వి॒ద్వాన్మం॒థినః॑ స2ꣳ స్రా॒వం జు॒హోతి॒ న తత్ర॑ రు॒ద్రః ప॒శూన॒భి మ॑న్యతే
 .. 3. 1. 9.. ద॒ధా॒త్వా॒యత॑నవతీ॒ర్యా ఉ॑ప జీవ॒నీయో॑ భవతి॒ తేఽదు॒ర్వై
 యత్రై॒తమేకా॑దశ చ .. 3. 1. 9..

32 జుష్టో॑ వా॒చో భూ॑యాసం॒ జుష్టో॑ వా॒చస్పత॑యే॒ దేవి॑ వాక్ . యద్వా॒చో
 మధు॑మ॒త్తస్మి॑న్మాధాః॒ స్వాహా॒ సర॑స్వత్యై .. ఋ॒చా స్తోమ॒ꣳ॒ సమ॑ర్ధయ
 గాయ॒త్రేణ॑ రథంత॒రం . బృ॒హద్గా॑య॒త్రవ॑ర్తని .. యస్తే᳚ ద్ర॒ప్స స్కంద॑తి॒
 యస్తే॑ అ॒ꣳ॒శుర్బా॒హుచ్యు॑తో ధి॒షణ॑యోరు॒పస్థా᳚త్ . అ॒ధ్వ॒ఱ్యోర్వా॒ పరి॒
 యస్తే॑ ప॒విత్రా॒థ్ స్వాహా॑కృత॒మింద్రా॑య॒ తం జు॑హోమి .. యో ద్ర॒ప్సో అ॒ꣳ॒శుః
 ప॑తి॒తః పృ॑థి॒వ్యాం ప॑రివా॒పాత్

33 పు॑రో॒డాశా᳚త్ కరం॒భాత్ . ధా॒నా॒సో॒మాన్మం॒థిన॑ ఇంద్ర శు॒క్రాత్
 స్వాహా॑కృత॒మింద్రా॑య॒ తం జు॑హోమి .. యస్తే᳚ ద్ర॒ప్సో మధు॑మాꣳ
 ఇంద్రి॒యావాం॒థ్స్వాహా॑కృతః॒ పున॑ర॒ప్యేతి॑ దే॒వాన్ . ది॒వః పృ॑థి॒వ్యాః
 పర్యం॒తరి॑క్షా॒థ్స్వాహా॑కృత॒మింద్రా॑య॒ తం జు॑హోమి .. అ॒ధ్వ॒ర్యుర్వా ఋ॒త్విజాం᳚
 ప్రథ॒మో యు॑జ్యతే॒ తేన॒ స్తోమో॑ యోక్త॒వ్య॑ ఇత్యా॑హు॒ర్వాగ॑గ్రే॒గా అగ్ర॑ ఏత్వృజు॒గా
 దే॒వేభ్యో॒ యశో॒ మయి॒ దధ॑తీ ప్రా॒ణాన్ప॒శుషు॑ ప్ర॒జాం మయి॑

34 చ॒ యజ॑మానే॒ చేత్యా॑హ॒ వాచ॑మే॒వ తద్య॑జ్ఞము॒ఖే యు॑నక్తి॒ వాస్తు॒ వా
 ఏ॒తద్య॒జ్ఞస్య॑ క్రియతే॒ యద్గ్రహా᳚న్గృహీ॒త్వా బ॑హిష్పవమా॒నꣳ సర్పం॑తి॒
 పరాం᳚చో॒ హి యంతి॒ పరా॑చీభిః స్తు॒వతే॑ వైష్ణ॒వ్యర్చా పున॒రేత్యోప॑ తిష్ఠతే
 య॒జ్ఞో వై విష్ణు॑ర్య॒జ్ఞమే॒వాక॒ర్విష్ణో॒ త్వం నో॒ అంత॑మః॒ శర్మ॑ యచ్ఛ
 సహంత్య . ప్ర తే॒ ధారా॑ మధు॒శ్చుత॒ ఉథ్సం॑ దుహ్రతే॒ అక్షి॑త॒మిత్యా॑హ॒
 యదే॒వాస్య॒ శయా॑నస్యోప॒ శుష్య॑తి॒ తదే॒వాస్యై॒తేనాప్యా॑యయతి .. 3. 1. 10..

 ప॒రి॒వా॒పాత్ప్ర॒జాం మయి॑ దుహ్రతే॒ చతు॑ర్దశ చ .. 3. 1. 10..

35 అ॒గ్నినా॑ ర॒యిమ॑శ్నవ॒త్ పోష॑మే॒వ ది॒వే ది॑వే . య॒శసం॑ వీ॒రవ॑త్తమం ..

 గోమాꣳ॑ అ॒గ్నేఽవి॑మాꣳ అ॒శ్వీ య॒జ్ఞో నృ॒వథ్స॑ఖా॒ సద॒మిద॑ప్రమృ॒ష్యః
 . ఇడా॑వాꣳ ఏ॒షో అ॑సుర ప్ర॒జావాం᳚దీ॒ర్ఘో ర॒యిః పృ॑థుబు॒ధ్నః స॒భావాన్॑
 .. ఆ ప్యా॑యస్వ॒ సం తే᳚ .. ఇ॒హ త్వష్టా॑రమగ్రి॒యం వి॒శ్వరూ॑ప॒ముప॑ హ్వ యే .
 అ॒స్మాక॑మస్తు॒ కేవ॑లః .. తన్న॑స్తు॒రీప॒మధ॑ పోషయి॒త్ను దేవ॑ త్వష్ట॒ర్వి
 ర॑రా॒ణః స్య॑స్వ . యతో॑ వీ॒రః

36 క॑ర్మ॒ణ్యః॑ సు॒దక్షో॑ యు॒క్తగ్రా॑వా॒ జాయ॑తే దే॒వకా॑మః .. శి॒వస్త్వ॑ష్టరి॒హా
 గ॑హి వి॒భుః పోష॑ ఉ॒త త్మనా᳚ . య॒జ్ఞే య॑జ్ఞే న॒ ఉద॑వ .. పి॒శంగ॑రూపః
 సు॒భరో॑ వయో॒ధాః శ్రు॒ష్టీ వీ॒రో జా॑యతే దే॒వకా॑మః . ప్ర॒జాం త్వష్టా॒
 విష్య॑తు॒ నాభి॑మ॒స్మే అథా॑ దే॒వానా॒మప్యే॑తు॒ పాథః॑ .. ప్రణో॑ దే॒వ్యా నో॑
 ది॒వః .. పీ॒పి॒వాꣳ స॒ꣳ॒ సర॑స్వతః॒ స్తనం॒ యో వి॒శ్వద॑ర్శతః .
 ధు॒క్షీ॒మహి॑ ప్ర॒జామిషం᳚ ..

37 యే తే॑ సరస్వ ఊ॒ర్మయో॒ మధు॑మంతో ఘృత॒శ్చుతః॑ . తేషాం᳚ తే సు॒మ్నమీ॑మహే
 .. యస్య॑ వ్ర॒తం ప॒శవో॒ యంతి॒ సర్వే॒ యస్య॑ వ్ర॒తము॑ప॒తిష్ఠం॑త॒ ఆపః॑
 . యస్య॑ వ్ర॒తే పు॑ష్టి॒పతి॒ర్నివి॑ష్ట॒స్తꣳ సర॑స్వంత॒మవ॑సే హువేమ ..

 ది॒వ్యꣳ సు॑ప॒ర్ణం వ॑య॒సం బృ॒హంత॑మ॒పాం గర్భం॑ వృష॒భమోష॑ధీనాం .
 అ॒భీ॒ప॒తో వృ॒ష్ట్యా త॒ర్పయం॑తం॒ తꣳ సర॑స్వంత॒మవ॑సే హువేమ .. సినీ॑వాలి॒
 పృథు॑ష్టుకే॒ యా దే॒వానా॒మసి॒ స్వసా᳚ . జు॒షస్వ॑ హ॒వ్య

38 మాహు॑తం ప్ర॒జాం దే॑వి దిదిడ్ఢి నః .. యా సు॑పా॒ణిః స్వం॑గు॒రిః సు॒షూమా॑
 బహు॒సూవ॑రీ . తస్యై॑ వి॒శ్పత్ని॑యై హ॒విః సి॑నీవా॒ల్యై జు॑హోతన .. ఇంద్రం॑
 వో వి॒శ్వత॒స్పరీంద్రం॒ నరః॑ .. అసి॑తవర్ణా॒ హర॑యః సుప॒ర్ణా మిహో॒
 వసా॑నా॒ దివ॒ముత్ప॑తంతి . త ఆవ॑వృత్రం॒థ్సద॑నాని కృ॒త్వాదిత్పృ॑థి॒వీ
 ఘృ॒తైర్వ్యు॑ద్యతే .. హిర॑ణ్యకేశో॒ రజ॑సో విసా॒రేఽహి॒ర్ధుని॒ర్వాత॑ ఇవ॒
 ధ్రజీ॑మాన్ . శుచి॑భ్రాజా ఉ॒షసో॒

39 నవే॑దా॒ యశ॑స్వతీరప॒స్యువో॒ న స॒త్యాః .. ఆ తే॑ సుప॒ర్ణా అ॑మినంత॒ ఏవైః᳚
 కృ॒ష్ణో నో॑నావ వృష॒భో యదీ॒దం . శి॒వాభి॒ర్న స్మయ॑మానాభి॒రాగా॒త్పతం॑తి॒
 మిహః॑ స్త॒నయం॑త్య॒భ్రా .. వా॒శ్రేవ॑ వి॒ద్యున్మి॑మాతి వ॒థ్సం న మా॒తా
 సి॑షక్తి . యదే॑షాం వృ॒ష్టిరస॑ర్జి .. పర్వ॑తశ్చి॒న్మహి॑ వృ॒ద్ధో బి॑భాయ
 ది॒వశ్చి॒థ్సాను॑ రేజత స్వ॒నే వః॑ . యత్క్రీడ॑థ మరుత

40 ఋష్టి॒మంత॒ ఆప॑ ఇవ స॒ధ్రియం॑చో ధవధ్వే .. అ॒భి క్రం॑ద స్త॒నయ॒
 గర్భ॒మా ధా॑ ఉద॒న్వతా॒ పరి॑ దీయా॒ రథే॑న . దృతి॒ꣳ॒ సు క॑ర్ష॒ విషి॑తం॒
 న్యం॑చꣳ స॒మా భ॑వంతూ॒ద్వతా॑ నిపా॒దాః .. త్వం త్యా చి॒దచ్యు॒తాగ్నే॑ ప॒శుర్న
 యవ॑సే . ధామా॑హ॒ యత్తే॑ అజర॒ వనా॑ వృ॒శ్చంతి॒ శిక్వ॑సః .. అగ్నే॒ భూరీ॑ణి॒
 తవ॑ జాతవేదో॒ దేవ॑ స్వధావో॒ఽమృత॑స్య॒ ధామ॑ . యాశ్చ॑

41 మా॒యా మా॒యినాం᳚ విశ్వమిన్వ॒ త్వే పూ॒ర్వీః సం॑ద॒ధుః పృ॑ష్టబంధో ..

 ది॒వో నో॑ వృ॒ష్టిం మ॑రుతో రరీధ్వం॒ ప్ర పి॑న్వత॒ వృష్ణో॒ అశ్వ॑స్య॒
 ధారాః᳚ . అ॒ర్వాఙే॒తేన॑ స్తనయి॒త్నునేహ్య॒పో ని॑షిం॒చన్నసు॑రః పి॒తా నః॑ ..

 పిన్వం॑త్య॒పో మ॒రుతః॑ సు॒దాన॑వః॒ పయో॑ ఘృ॒తవ॑ద్వి॒దథే᳚ష్వా॒భువః॑
 . అత్యం॒ న మి॒హే వి న॑యంతి వా॒జిన॒ముథ్సం॑ దుహంతి స్త॒నయం॑త॒మక్షి॑తం ..

 ఉ॒ద॒ప్రుతో॑ మరుత॒స్తాꣳ ఇ॑యర్త॒ వృష్టిం॒

42 యే విశ్వే॑ మ॒రుతో॑ జు॒నంతి॑ . క్రోశా॑తి॒ గర్దా॑ క॒న్యే॑వ తు॒న్నా
 పేరుం॑ తుంజా॒నా పత్యే॑వ జా॒యా .. ఘృ॒తేన॒ ద్యావా॑పృథి॒వీ మధు॑నా॒
 సము॑క్షత॒ పయ॑స్వతీః కృణు॒తాప॒ ఓష॑ధీః . ఊర్జం॑ చ॒ తత్ర॑ సుమ॒తిం
 చ॑ పిన్వథ॒ యత్రా॑ నరో మరుతః సిం॒చథా॒ మధు॑ .. ఉదు॒ త్యం చి॒త్రం ..

 ఔ॒ర్వ॒భృ॒గు॒వచ్ఛుచి॑మప్నవాన॒వదా హు॑వే . అ॒గ్నిꣳ స॑ము॒ద్రవా॑ససం
 .. ఆ స॒వꣳ స॑వి॒తుర్య॑థా॒ భగ॑స్యేవ భు॒జిꣳ హు॑వే . అ॒గ్నిꣳ
 స॑ము॒ద్రవా॑ససం .. హు॒వే వాత॑స్వనం క॒విం ప॒ర్జన్య॑క్రంద్య॒ꣳ॒ సహః॑
 . అ॒గ్నిꣳ స॑ము॒ద్రవా॑ససం .. 3. 1. 11.. వీ॒ర ఇషꣳ॑ హ॒వ్యము॒షసో॑
 మరుతశ్చ॒ వృష్టిం॒ భగ॑స్య॒ ద్వాద॑శ చ .. 3. 1. 11..

 ప్ర॒జాప॑తిరకామయతై॒ష తే॑ గాయ॒త్రో య॒జ్ఞం వై ప్ర॒జాప॑తే॒ర్జాయ॑మానాః
ప్రాజాప॒త్యా యో వా అయ॑థా దేవతమి॒ష్టర్గో॑ నిగ్రా॒భ్యా᳚స్థ్స యో వై దే॒వాంజుష్టో॒ఽగ్నినా॑
ర॒యిమేకా॑దశ ..

 ప్ర॒జాప॑తిరకామయత ప్ర॒జాప॑తే॒ర్జాయ॑మానా॒ వ్యాయ॑చ్ఛంతే॒ మహ్య॑మి॒మాన్మా॒యా
మా॒యినాం॒ ద్విచ॑త్వారిꣳశత్ ..

 ప్ర॒జాప॑తిరకామయతా॒గ్నిꣳ స॑ము॒ద్రవా॑ససం ..

తృతీయకాండే ద్వితీయః ప్రశ్నః 2

1 యో వై పవ॑మానానామన్వారో॒హాన్, వి॒ద్వాన్, యజ॒తేఽను॒ పవ॑మానా॒నా రో॑హతి॒ న
   పవ॑మానే॒భ్యోఽవ॑చ్ఛిద్యతే శ్యే॒నో॑ఽసి గాయ॒త్ర ఛం॑దా॒ అను॒ త్వార॑భే
   స్వ॒స్తి మా॒ సం పా॑రయ సుప॒ర్ణో॑ఽసి త్రి॒ష్టుప్ఛం॑దా॒ అను॒ త్వార॑భే స్వ॒స్తి
   మా॒ సం పా॑రయ॒ సఘా॑సి॒ జగ॑తీ ఛందా॒ అను॒ త్వార॑భే స్వ॒స్తి మా॒ సం
   పా॑ర॒యేత్యా॑హై॒తే

2 వై పవ॑మానానామన్వారో॒హాస్తాన్, య ఏ॒వం వి॒ద్వాన్, యజ॒తేఽను॒ పవ॑మానా॒నా
   రో॑హతి॒ న పవ॑మానే॒భ్యోఽవ॑ చ్ఛిద్యతే॒ యో వై పవ॑మానస్య॒ సంత॑తిం॒
   వేద॒ సర్వ॒మాయు॑రేతి॒ న పు॒రాయు॑షః॒ ప్ర మీ॑యతే పశు॒మాన్భ॑వతి విం॒దతే᳚
   ప్ర॒జాం పవ॑మానస్య॒ గ్రహా॑ గృహ్యం॒తేఽథ॒ వా అ॑స్యై॒తేఽగృ॑హీతా ద్రోణకల॒శ
   ఆ॑ధవ॒నీయః॑ పూత॒భృత్తాన్, యదగృ॑హీత్వోపాకు॒ర్యాత్పవ॑మానం॒ వి

3 చ్ఛిం॑ద్యా॒త్తం వి॒చ్ఛిద్య॑మానమధ్వ॒ర్యోః ప్రా॒ణోఽను॒ వి
 చ్ఛి॑ద్యేతోపయా॒మగృ॑హీతోఽసి ప్ర॒జాప॑తయే॒ త్వేతి॑ ద్రోణకల॒శమ॒భి
 మృ॑శే॒దింద్రా॑య॒ త్వేత్యా॑ధవ॒నీయం॒ విశ్వే᳚భ్యస్త్వా దే॒వేభ్య॒ ఇతి॑
 పూత॒భృతం॒ పవ॑మానమే॒వ తథ్సం త॑నోతి॒ సర్వ॒మాయు॑రేతి॒ న పు॒రాయు॑షః॒ ప్ర
 మీ॑యతే పశు॒మాన్భ॑వతి విం॒దతే᳚ ప్ర॒జాం .. 3. 2. 1.. ఏ॒తే ద్విచ॑త్వారిꣳశచ్చ
 .. 3. 2. 1..

4 త్రీణి॒ వావ సవ॑నా॒న్యథ॑ తృ॒తీయ॒ꣳ॒ సవ॑న॒మవ॑
 లుంపంత్యన॒ꣳ॒శు కు॒ర్వంత॑ ఉపా॒ꣳ॒శుꣳ హు॒త్వోపాꣳ॑శు
 పా॒త్రేఽꣳ॑శుమ॒వాస్య॒ తం తృ॑తీయ సవ॒నే॑ఽపి॒సృజ్యా॒భి
 షు॑ణుయా॒ద్యదా᳚ప్యా॒యయ॑తి॒ తేనాꣳ॑శు॒మద్యద॑భిషు॒ణోతి॒ తేన॑ర్జీ॒షి
 సర్వా᳚ణ్యే॒వ తథ్సవ॑నాన్యꣳశు॒మంతి॑ శు॒క్రవం॑తి స॒మావ॑ద్వీర్యాణి కరోతి॒
 ద్వౌ స॑ము॒ద్రౌ విత॑తావజూ॒ర్యౌ ప॒ర్యావ॑ర్తేతే జ॒ఠరే॑వ॒ పాదాః᳚ . తయోః॒
 పశ్యం॑తో॒ అతి॑ యంత్య॒న్యమప॑శ్యంతః॒

5 సేతు॒నాతి॑ యంత్య॒న్యం .. ద్వే ద్రధ॑సీ స॒తతీ॑ వస్త॒ ఏకః॑ కే॒శీ విశ్వా॒
 భువ॑నాని వి॒ద్వాన్ . తి॒రో॒ధాయై॒త్యసి॑తం॒ వసా॑నః శు॒క్రమా ద॑త్తే అను॒హాయ॑
 జా॒ర్యై .. దే॒వా వై యద్య॒జ్ఞేఽకు॑ర్వత॒ తదసు॑రా అకుర్వత॒ తే దే॒వా ఏ॒తం
 మ॑హాయ॒జ్ఞమ॑పశ్యం॒తమ॑తన్వతాగ్నిహో॒త్రం వ్ర॒తమ॑కుర్వత॒ తస్మా॒ద్ద్వివ్ర॑తః
 స్యా॒ద్ద్విర్హ్య॑గ్నిహో॒త్రం జుహ్వ॑తి పౌర్ణమా॒సం య॒జ్ఞమ॑గ్నీషో॒మీయం॑

6 ప॒శుమ॑కుర్వత దా॒ర్శ్యం య॒జ్ఞమా᳚గ్నే॒యం ప॒శుమ॑కుర్వత వైశ్వదే॒వం
 ప్రా॑తః సవ॒నమ॑కుర్వత వరుణప్రఘా॒సాన్మాధ్యం॑దిన॒ꣳ॒ సవ॑నꣳ
 సాకమే॒ధాన్ పి॑తృయ॒జ్ఞం త్ర్యం॑బకాగ్ స్తృతీయసవ॒నమ॑కుర్వత॒ తమే॑షా॒మసు॑రా
 య॒జ్ఞమ॒న్వవా॑జిగాꣳ సం॒తం నాన్వవా॑యం॒తే᳚ఽబ్రువన్నధ్వర్త॒వ్యా వా ఇ॒మే దే॒వా
 అ॑భూవ॒న్నితి॒ తద॑ధ్వ॒రస్యా᳚ధ్వర॒త్వం తతో॑ దే॒వా అభ॑వ॒న్పరాసు॑రా॒ య
 ఏ॒వం వి॒ద్వాంథ్సోమే॑న॒ యజ॑తే॒ భవ॑త్యా॒త్మనా॒ పరా᳚స్య॒ భ్రాతృ॑వ్యో భవతి ..

 3. 2. 2.. అప॑శ్యంతోఽగ్నీషో॒మీయ॑మా॒త్మనా॒ పరా॒ త్రీణి॑ చ .. 3. 2. 2..

7 ప॒రి॒భూర॒గ్నిం ప॑రి॒భూరింద్రం॑ పరి॒భూర్విశ్వా᳚న్ దే॒వాన్ప॑రి॒భూర్మాꣳ
 స॒హ బ్ర॑హ్మవర్చ॒సే న॒ స నః॑ పవస్వ॒ శం గవే॒ శం జనా॑య॒ శమర్వ॑తే॒
 శꣳ రా॑జ॒న్నోష॑ధీ॒భ్యోఽచ్ఛి॑న్నస్య తే రయిపతే సు॒వీర్య॑స్య రా॒యస్పోష॑స్య
 దది॒తారః॑ స్యామ . తస్య॑ మే రాస్వ॒ తస్య॑ తే భక్షీయ॒ తస్య॑ త ఇ॒దమున్మృ॑జే ..

 ప్రా॒ణాయ॑ మే వర్చో॒దా వర్చ॑సే పవస్వాపా॒నాయ॑ వ్యా॒నాయ॑ వా॒చే

8 ద॑క్ష క్ర॒తుభ్యాం॒ చక్షు॑ర్భ్యాం మే వర్చో॒దౌ వర్చ॑సే పవేథా॒గ్॒
 శ్రోత్రా॑యా॒త్మనేఽఙ్గే᳚భ్య॒ ఆయు॑షే వీ॒ర్యా॑య॒ విష్ణో॒రింద్ర॑స్య॒ విశ్వే॑షాం
 దే॒వానాం᳚ జ॒ఠర॑మసి వర్చో॒దా మే॒ వర్చ॑సే పవస్వ॒ కో॑ఽసి॒ కో నామ॒
 కస్మై᳚ త్వా॒ కాయ॑ త్వా॒ యం త్వా॒ సోమే॒నాతీ॑తృపం॒ యం త్వా॒ సోమే॒నామీ॑మదꣳ
 సుప్ర॒జాః ప్ర॒జయా॑ భూయాసꣳ సు॒వీరో॑ వీ॒రైః సు॒వర్చా॒ వర్చ॑సా సు॒పోషః॒
 పోషై॒ర్విశ్వే᳚భ్యో మే రూ॒పేభ్యో॑ వర్చో॒దా

9 వర్చ॑సే పవస్వ॒ తస్య॑ మే రాస్వ॒ తస్య॑ తే భక్షీయ॒ తస్య॑ త ఇ॒దమున్మృ॑జే ..

 బుభూ॑ష॒న్నవే᳚క్షేతై॒ష వై పాత్రి॑యః ప్ర॒జాప॑తిర్య॒జ్ఞః ప్ర॒జాప॑తి॒స్తమే॒వ
 త॑ర్పయతి॒ స ఏ॑నం తృ॒ప్తో భూత్యా॒భి ప॑వతే బ్రహ్మవర్చ॒సకా॒మోఽవే᳚క్షేతై॒ష
 వై పాత్రి॑యః ప్ర॒జాప॑తిర్య॒జ్ఞః ప్ర॒జాప॑తి॒స్తమే॒వ త॑ర్పయతి॒ స ఏ॑నం
 తృ॒ప్తో బ్ర॑హ్మవర్చ॒సేనా॒భి ప॑వత ఆమయా॒వ్య

10 వే᳚క్షేతై॒ష వై పాత్రి॑యః ప్ర॒జాప॑తిర్య॒జ్ఞః ప్ర॒జాప॑తి॒స్తమే॒వ
 త॑ర్పయతి॒ స ఏ॑నం తృ॒ప్త ఆయు॑షా॒భి ప॑వతేఽభి॒చర॒న్నవే᳚క్షేతై॒ష
 వై పాత్రి॑యః ప్ర॒జాప॑తిర్య॒జ్ఞః ప్ర॒జాప॑తి॒స్తమే॒వ త॑ర్పయతి॒ స ఏ॑నం
 తృ॒ప్తః ప్రా॑ణాపా॒నాభ్యాం᳚ వా॒చో ద॑క్షక్ర॒తుభ్యాం॒ చక్షు॑ర్భ్యా॒గ్॒
 శ్రోత్రా᳚భ్యామా॒త్మనోఽఙ్గే᳚భ్య॒ ఆయు॑షో॒ఽన్తరే॑తి తా॒జక్ ప్ర ధ॑న్వతి .. 3. 2. 3..

వా॒చే రూ॒పేభ్యో॑ వర్చో॒దా ఆ॑మయా॒వీ పంచ॑ చత్వారిꣳశచ్చ .. 3. 2. 3..

11 స్ఫ్యః స్వ॒స్తిర్వి॑ఘ॒నః స్వ॒స్తిః పర్శు॒ర్వేదిః॑ పర॒శుర్నః॑ స్వ॒స్తిః .
 య॒జ్ఞియా॑ యజ్ఞ॒కృతః॑ స్థ॒ తే మా॒స్మిన్, య॒జ్ఞ ఉప॑ హ్వయధ్వ॒ముప॑ మా॒
 ద్యావా॑పృథి॒వీ హ్వ॑యేతా॒ముపా᳚స్తా॒వః క॒లశః॒ సోమో॑ అ॒గ్నిరుప॑ దే॒వా ఉప॑
 య॒జ్ఞ ఉప॑ మా॒ హోత్రా॑ ఉపహ॒వే హ్వ॑యంతాం॒ నమో॒ఽగ్నయే॑ మఖ॒ఘ్నే మ॒ఖస్య॑
 మా॒ యశో᳚ఽర్యా॒దిత్యా॑హవ॒నీయ॒ముప॑ తిష్ఠతే య॒జ్ఞో వై మ॒ఖో

12 య॒జ్ఞం వావ స తద॑హం॒తస్మా॑ ఏ॒వ న॑మ॒స్కృత్య॒ సదః॒ ప్ర
 స॑ర్పత్యా॒త్మనోఽనా᳚ర్త్యై॒ నమో॑ రు॒ద్రాయ॑ మఖ॒ఘ్నే నమ॑స్కృత్యా మా
 పా॒హీత్యాగ్నీ᳚ధ్రం॒ తస్మా॑ ఏ॒వ న॑మ॒స్కృత్య॒ సదః॒ ప్ర స॑ర్పత్యా॒త్మనోఽనా᳚ర్త్యై॒
 నమ॒ ఇంద్రా॑య మఖ॒ఘ్న ఇం॑ద్రి॒యం మే॑ వీ॒ర్యం॑ మా నిర్వ॑ధీ॒రితి॑
 హో॒త్రీయ॑మా॒శిష॑మే॒వైతామా శా᳚స్త ఇంద్రి॒యస్య॑ వీ॒ర్య॑స్యాని॑ర్ఘాతాయ॒ యా వై

13 దే॒వతాః॒ సద॒స్యార్తి॑మా॒ర్పయం॑తి॒ యస్తా వి॒ద్వాన్ప్ర॒సర్ప॑తి॒ న
 సద॒స్యార్తి॒మార్చ్ఛ॑తి॒ నమో॒ఽగ్నయే॑ మఖ॒ఘ్న ఇత్యా॑హై॒తా వై దే॒వతాః॒
 సద॒స్యార్తి॒మార్ప॑యంతి॒ తా య ఏ॒వం వి॒ద్వాన్ప్ర॒సర్ప॑తి॒ న సద॒స్యార్తి॒మార్ఛ॑తి
 దృ॒ఢే స్థః॑ శిథి॒రే స॒మీచీ॒ మాꣳహ॑సస్పాత॒ꣳ॒ సూఱ్యో॑ మా దే॒వో
 ది॒వ్యాదꣳహ॑సస్పాతు వా॒యురం॒తరి॑క్షా

14 ఽద॒గ్నిః పృ॑థి॒వ్యా య॒మః పి॒తృభ్యః॒ సర॑స్వతీ మను॒ష్యే᳚భ్యో॒
 దేవీ᳚ ద్వారౌ॒ మా మా॒ సంతా᳚ప్తం॒ నమః॒ సద॑సే॒ నమః॒ సద॑స॒స్పత॑యే॒
 నమః॒ సఖీ॑నాం పురో॒గాణాం॒ చక్షు॑షే॒ నమో॑ ది॒వే నమః॑ పృథి॒వ్యా అహే॑
 దైధిష॒వ్యోదత॑స్తిష్ఠా॒న్యస్య॒ సద॑నే సీద॒ యో᳚ఽస్మత్పాక॑తర॒ ఉన్ని॒వత॒
 ఉదు॒ద్వత॑శ్చ గేషం పా॒తం మా᳚ ద్యావాపృథివీ అ॒ద్యాహ్నః॒ సదో॒ వై ప్ర॒సర్పం॑తం

15 పి॒తరోఽను॒ ప్ర స॑ర్పంతి॒ త ఏ॑నమీశ్వ॒రా హిꣳసి॑తోః॒ సదః॑ ప్ర॒సృప్య॑
 దక్షిణా॒ర్ధం పరే᳚క్షే॒తాగం॑త పితరః పితృ॒మాన॒హం యు॒ష్మాభి॑ర్భూయాసꣳ
 సుప్ర॒జసో॒ మయా॑ యూ॒యం భూ॑యా॒స్తేతి॒ తేభ్య॑ ఏ॒వ న॑మ॒స్కృత్య॒ సదః॒
 ప్ర స॑ర్పత్యా॒త్మనోఽనా᳚ర్త్యై .. 3. 2. 4.. మ॒ఖో వా అం॒తరి॑క్షాత్ప్ర॒సర్పం॑తం॒
 త్రయ॑స్త్రిꣳశచ్చ .. 3. 2. 4..

16 భక్షేహి॒ మా వి॑శ దీర్ఘాయు॒త్వాయ॑ శంతను॒త్వాయ॑ రా॒యస్పోషా॑య॒
 వర్చ॑సే సుప్రజా॒స్త్వాయేహి॑ వసో పురోవసో ప్రి॒యో మే॑ హృ॒దో᳚ఽస్య॒శ్వినో᳚స్త్వా
 బా॒హుభ్యాꣳ॑ సఘ్యాసం నృ॒చక్ష॑సం త్వా దేవ సోమ సు॒చక్షా॒ అవ॑ ఖ్యేషం
 మం॒ద్రాభిభూ॑తిః కే॒తుర్య॒జ్ఞానాం॒ వాగ్జు॑షా॒ణా సోమ॑స్య తృప్యతు మం॒ద్రా
 స్వ॑ర్వా॒చ్యది॑తి॒రనా॑హతశీర్ష్ణీ॒ వాగ్జు॑షా॒ణా సోమ॑స్య తృప్య॒త్వేహి॑
 విశ్వచర్షణే

17 శం॒ భూర్మ॑యో॒భూః స్వ॒స్తి మా॑ హరివర్ణ॒ ప్ర చ॑ర॒ క్రత్వే॒ దక్షా॑య
 రా॒యస్పోషా॑య సువీ॒రతా॑యై॒ మా మా॑ రాజ॒న్వి బీ॑భిషో॒ మా మే॒ హార్ది॑త్వి॒షా వ॑ధీః
 . వృష॑ణే॒ శుష్మా॒యాయు॑షే॒ వర్చ॑సే .. వసు॑మద్గణస్య సోమ దేవ తే మతి॒విదః॑
 ప్రాతః సవ॒నస్య॑ గాయ॒త్ర ఛం॑దస॒ ఇంద్ర॑పీతస్య॒ నరా॒శꣳస॑పీతస్య
 పి॒తృపీ॑తస్య॒ మధు॑మత॒ ఉప॑హూత॒స్యోప॑హూతో భక్షయామి రు॒ద్రవ॑ద్గణస్య సోమ
 దేవ తే మతి॒విదో॒ మాధ్యం॑దినస్య॒ సవ॑నస్య త్రి॒ష్టుప్ఛం॑దస॒ ఇంద్ర॑పీతస్య॒
 నరా॒శꣳస॑పీతస్య

18 పి॒తృపీ॑తస్య॒ మధు॑మత॒ ఉప॑హూత॒స్యోప॑హూతో భక్షయామ్యాది॒త్యవ॑ద్గణస్య
 సోమ దేవ తే మతి॒విద॑స్తృ॒తీయ॑స్య॒ సవ॑నస్య॒ జగ॑తీ ఛందస॒ ఇంద్ర॑పీతస్య॒
 నరా॒శꣳస॑పీతస్య పి॒తృపీ॑తస్య॒ మధు॑మత॒ ఉప॑హూత॒స్యోప॑హూతో భక్షయామి ..

 ఆ ప్యా॑యస్వ॒ సమే॑తు తే వి॒శ్వతః॑ సోమ॒ వృష్ణి॑యం . భవా॒ వాజ॑స్య సంగ॒థే ..

 హిన్వ॑ మే॒ గాత్రా॑ హరివో గ॒ణాన్మే॒ మా వి తీ॑తృషః . శి॒వో మే॑ సప్త॒ర్॒షీనుప॑
 తిష్ఠస్వ॒ మా మేవా॒ఙ్నాభి॒మతి॑

19 గాః .. అపా॑మ॒ సోమ॑మ॒మృతా॑ అభూ॒మాద॑ర్శ్మ॒ జ్యోతి॒రవి॑దామ దే॒వాన్
 . కిమ॒స్మాన్కృ॑ణవ॒దరా॑తిః॒ కిము॑ ధూ॒ర్తిర॑మృత॒ మర్త్య॑స్య ..

 యన్మ॑ ఆ॒త్మనో॑ మిం॒దాభూ॑ద॒గ్నిస్తత్పున॒రాహా᳚ర్జా॒తవే॑దా॒ విచ॑ర్షణిః .
 పున॑ర॒గ్నిశ్చక్షు॑రదా॒త్పున॒రింద్రో॒ బృహ॒స్పతిః॑ . పున॑ర్మే అశ్వినా యు॒వం
 చక్షు॒రా ధ॑త్తమ॒క్ష్యోః .. ఇ॒ష్టయ॑జుషస్తే దేవ సోమ స్తు॒తస్తో॑మస్య

20 శ॒స్తోక్థ॑స్య॒ హరి॑వత॒ ఇంద్ర॑పీతస్య॒ మధు॑మత॒ ఉప॑హూత॒స్యోప॑హూతో
 భక్షయామి .. ఆ॒పూర్యాః॒ స్థా మా॑ పూరయత ప్ర॒జయా॑ చ॒ ధనే॑న చ .. ఏ॒తత్తే॑ తత॒
 యే చ॒ త్వామన్వే॒తత్తే॑ పితామహ ప్రపితామహ॒ యే చ॒ త్వామన్వత్ర॑ పితరో యథాభా॒గం
 మం॑దధ్వం॒ నమో॑ వః పితరో॒ రసా॑య॒ నమో॑ వః పితరః॒ శుష్మా॑య॒ నమో॑ వః
 పితరో జీ॒వాయ॒ నమో॑ వః పితరః

21 స్వ॒ధాయై॒ నమో॑ వః పితరో మ॒న్యవే॒ నమో॑ వః పితరో ఘో॒రాయ॒ పిత॑రో॒ నమో॑
 వో॒ య ఏ॒తస్మి॑3ꣳల్లో॒కే స్థ యు॒ష్మాగ్స్తేఽను॒ యే᳚ఽస్మి3ꣳల్లో॒కే మాం తేఽను॒ య
 ఏ॒తస్మి॑3ꣳల్లో॒కే స్థ యూ॒యం తేషాం॒ వసి॑ష్ఠా భూయాస్త॒ యే᳚ఽస్మి3ꣳల్లో॒కే॑ఽహం
 తేషాం॒ వసి॑ష్ఠో భూయాసం॒ ప్రజా॑పతే॒ న త్వదే॒తాన్య॒న్యో విశ్వా॑ జా॒తాని॒ పరి॒
 తా బ॑భూవ .

22 యత్కా॑మాస్తే జుహు॒మస్తన్నో॑ అస్తు వ॒య2ꣳ స్యా॑మ॒ పత॑యో రయీ॒ణాం ..

 దే॒వకృ॑త॒స్యైన॑సోఽవ॒యజ॑నమసి మను॒ష్య॑కృత॒స్యైన॑సోఽవ॒యజ॑నమసి
 పి॒తృకృ॑త॒స్యైన॑సోఽవ॒యజ॑నమస్య॒ప్సు ధౌ॒తస్య॑ సోమ దేవ తే॒ నృభిః॑
 సు॒తస్యే॒ష్టయ॑జుషః స్తు॒తస్తో॑మస్య శ॒స్తోక్థ॑స్య॒ యో భ॒క్షో అ॑శ్వ॒సని॒ఱ్యో
 గో॒సని॒స్తస్య॑ తే పి॒తృభి॑ర్భ॒క్షం కృ॑త॒స్యోప॑హూత॒స్యోప॑హూతో
 భక్షయామి .. 3. 2. 5.. వి॒శ్వ॒చ॒ర్॒ష॒ణే॒ త్రి॒ష్టుప్ఛం॑దస॒ ఇంద్ర॑పీతస్య॒
 నరా॒శꣳస॑పీత॒స్యాతి॑ స్తు॒తస్తో॑మస్య జీ॒వాయ॒ నమో॑ వః పితరో బభూవ॒
 చతు॑శ్చత్వారిꣳశచ్చ .. 3. 2. 5..

23 మ॒హీ॒నాం పయో॑ఽసి॒ విశ్వే॑షాం దే॒వానాం᳚ త॒నూరృ॒ధ్యాస॑మ॒ద్య పృష॑తీనాం॒
 గ్రహం॒ పృష॑తీనాం॒ గ్రహో॑ఽసి॒ విష్ణో॒ర్హృద॑యమ॒స్యేక॑మిష॒ విష్ణు॒స్త్వాను॒
 వి చ॑క్రమే భూ॒తిర్ద॒ధ్నా ఘృ॒తేన॑ వర్ధతాం॒ తస్య॑ మే॒ష్టస్య॑ వీ॒తస్య॒
 ద్రవి॑ణ॒మా గ॑మ్యా॒జ్జ్యోతి॑రసి వైశ్వాన॒రం పృశ్ని॑యై దు॒గ్ధం యావ॑తీ॒
 ద్యావా॑పృథి॒వీ మ॑హి॒త్వా యావ॑చ్చ స॒ప్త సింధ॑వో విత॒స్థుః . తావం॑తమింద్ర తే॒

24 గ్రహꣳ॑ స॒హోర్జా గృ॑హ్ణా॒మ్యస్తృ॑తం .. యత్కృ॑ష్ణశకు॒నః
 పృ॑షదా॒జ్యమ॑వమృ॒శేచ్ఛూ॒ద్రా అ॑స్య ప్ర॒మాయు॑కాః స్యు॒ర్యచ్ఛ్వావ॑
 మృ॒శేచ్చతు॑ష్పాదోఽస్య ప॒శవః॑ ప్ర॒మాయు॑కాః స్యు॒ర్యత్ స్కందే॒ద్యజ॑మానః
 ప్ర॒మాయు॑కః స్యాత్ప॒శవో॒ వై పృ॑షదా॒జ్యం ప॒శవో॒ వా ఏ॒తస్య॑ స్కందంతి॒ యస్య॑
 పృషదా॒జ్య2ꣳ స్కంద॑తి॒ యత్పృ॑షదా॒జ్యం పున॑ర్గృ॒హ్ణాతి॑ ప॒శూనే॒వాస్మై॒
 పున॑ర్గృహ్ణాతి ప్రా॒ణో వై పృ॑షదా॒జ్యం ప్రా॒ణో వా

25 ఏ॒తస్య॑ స్కందతి॒ యస్య॑ పృషదా॒జ్య2ꣳ స్కంద॑తి॒ యత్పృ॑షదా॒జ్యం
 పున॑ర్గృ॒హ్ణాతి॑ ప్రా॒ణమే॒వాస్మై॒ పున॑ర్గృహ్ణాతి॒ హిర॑ణ్యమవ॒ధాయ॑
 గృహ్ణాత్య॒మృతం॒ వై హిర॑ణ్యం ప్రా॒ణః పృ॑షదా॒జ్యమ॒మృత॑మే॒వాస్య॑ ప్రా॒ణే
 ద॑ధాతి శ॒తమా॑నం భవతి శ॒తాయుః॒ పురు॑షః శ॒తేంద్రి॑య॒ ఆయు॑ష్యే॒వేంద్రి॒యే
 ప్రతి॑ తిష్ఠ॒త్యశ్వ॒మవ॑ ఘ్రాపయతి ప్రాజాప॒త్యో వా అశ్వః॑ ప్రాజాప॒త్యః ప్రా॒ణః
 స్వాదే॒వాస్మై॒ యోనేః᳚ ప్రా॒ణం నిర్మి॑మీతే॒ వి వా ఏ॒తస్య॑ య॒జ్ఞశ్ఛి॑ద్యతే॒
 యస్య॑ పృషదా॒జ్య2ꣳ స్కంద॑తి వైష్ణ॒వ్యర్చా పున॑ర్గృహ్ణాతి య॒జ్ఞో వై
 విష్ణు॑ర్య॒జ్ఞేనై॒వ య॒జ్ఞꣳ సం త॑నోతి .. 3. 2. 6.. తే॒ పృ॒ష॒దా॒జ్యం
 ప్రా॒ణో వై యోనేః᳚ ప్రా॒ణం ద్వావిꣳ॑శతిశ్చ .. 3. 2. 6..

26 దేవ॑ సవితరే॒తత్తే॒ ప్రాహ॒ తత్ప్ర చ॑ సువ॒ ప్ర చ॑ యజ॒
 బృహ॒స్పతి॑ర్బ్ర॒హ్మాయు॑ష్మత్యా ఋ॒చో మా గా॑త తనూ॒పాథ్సామ్నః॑ స॒త్యా వ॑
 ఆ॒శిషః॑ సంతు స॒త్యా ఆకూ॑తయ ఋ॒తం చ॑ స॒త్యం చ॑ వదత స్తు॒త దే॒వస్య॑
 సవి॒తుః ప్ర॑స॒వే స్తు॒తస్య॑ స్తు॒తమ॒స్యూర్జం॒ మహ్యగ్గ్॑ స్తు॒తం దు॑హా॒మా మా᳚
 స్తు॒తస్య॑ స్తు॒తం గ॑మ్యాచ్ఛ॒స్త్రస్య॑ శ॒స్త్ర

27 మ॒స్యూర్జం॒ మహ్యꣳ॑ శ॒స్త్రం దు॑హా॒మా మా॑ శ॒స్త్రస్య॑ శ॒స్త్రం
 గ॑మ్యాదింద్రి॒యావం॑తో వనామహే ధుక్షీ॒మహి॑ ప్ర॒జామిషం᳚ .. సా మే॑
 స॒త్యాశీర్దే॒వేషు॑ భూయాద్బ్రహ్మ వర్చ॒సం మాగ॑మ్యాత్ .. య॒జ్ఞో బ॑భూవ॒ స ఆ
 బ॑భూవ॒ స ప్ర జ॑జ్ఞే॒ స వా॑వృధే . స దే॒వానా॒మధి॑పతిర్బభూవ॒ సో అ॒స్మాꣳ
 అధి॑పతీన్కరోతు వ॒య2ꣳ స్యా॑మ॒ పత॑యో రయీ॒ణాం .. య॒జ్ఞో వా॒ వై

28 య॒జ్ఞప॑తిం దు॒హే య॒జ్ఞప॑తిర్వా య॒జ్ఞం దు॑హే॒ స యః
 స్తు॑తశ॒స్త్రయో॒ర్దోహ॒మవి॑ద్వా॒న్॒ యజ॑తే॒ తం య॒జ్ఞో దు॑హే॒ స ఇ॒ష్ట్వా
 పాపీ॑యాన్భవతి॒ య ఏ॑నయో॒ర్దోహం॑ వి॒ద్వాన్ యజ॑తే॒ స య॒జ్ఞం దు॑హే॒ స ఇ॒ష్ట్వా
 వసీ॑యాన్భవతి స్తు॒తస్య॑ స్తు॒తమ॒స్యూర్జం॒ మహ్యగ్గ్॑ స్తు॒తం దు॑హా॒మా మా᳚ స్తు॒తస్య॑
 స్తు॒తం గ॑మ్యాచ్ఛ॒స్త్రస్య॑ శ॒స్త్రమ॒స్యూర్జం॒ మహ్యꣳ॑ శ॒స్త్రం దు॑హా॒మా
 మా॑ శ॒స్త్రస్య॑ శ॒స్త్రం గ॑మ్యా॒దిత్యా॑హై॒ష వై స్తు॑తశ॒స్త్రయో॒ర్దోహ॒స్తం
 య ఏ॒వం వి॒ద్వాన్ యజ॑తే దు॒హ ఏ॒వ య॒జ్ఞమి॒ష్ట్వా వసీ॑యాన్భవతి .. 3. 2. 7..

 శ॒స్త్రం వై శ॒స్త్రం దు॑హాం॒ ద్వావిꣳ॑శతిశ్చ .. 3. 2. 7..

29 శ్యే॒నాయ॒ పత్వ॑నే॒ స్వాహా॒ వట్థ్స్వ॒యమ॑భిగూర్తాయ॒ నమో॑
 విష్టం॒భాయ॒ ధర్మ॑ణే॒ స్వాహా॒ వట్థ్స్వ॒యమ॑భిగూర్తాయ॒ నమః॑
 పరి॒ధయే॑ జన॒ప్రథ॑నాయ॒ స్వాహా॒ వట్థ్స్వ॒యమ॑భిగూర్తాయ॒ నమ॑
 ఊ॒ర్జే హోత్రా॑ణా॒గ్॒ స్వాహా॒ వట్థ్స్వ॒యమ॑భిగూర్తాయ॒ నమః॒ పయ॑సే॒
 హోత్రా॑ణా॒గ్॒ స్వాహా॒ వట్థ్స్వ॒యమ॑భిగూర్తాయ॒ నమః॑ ప్ర॒జాప॑తయే॒ మన॑వే॒
 స్వాహా॒ వట్థ్స్వ॒యమ॑భిగూర్తాయ॒ నమ॑ ఋ॒తమృ॑తపాః సువర్వా॒ట్ థ్స్వాహా॒
 వట్థ్స్వ॒యమ॑భిగూర్తాయ॒ నమ॑స్తృం॒పంతా॒ꣳ॒ హోత్రా॒ మధో᳚ర్ఘృ॒తస్య॑
 య॒జ్ఞప॑తి॒మృష॑య॒ ఏన॑సా

30 ఽహుః . ప్ర॒జా నిర్భ॑క్తా అనుత॒ప్యమా॑నా మధ॒వ్యౌ᳚ స్తో॒కావప॒ తౌ ర॑రాధ
 . సం న॒స్తాభ్యాꣳ॑ సృజతు వి॒శ్వక॑ర్మా ఘో॒రా ఋష॑యో॒ నమో॑ అస్త్వేభ్యః .
 చక్షు॑ష ఏషాం॒ మన॑సశ్చ సం॒ధౌ బృహ॒స్పత॑యే॒ మహి॒ షద్ద్యు॒మన్నమః॑ .
 నమో॑ వి॒శ్వక॑ర్మణే॒ స ఉ॑ పాత్వ॒స్మాన॑న॒న్యాంథ్సో॑మ॒పాన్ మన్య॑మానః . ప్రా॒ణస్య॑
 వి॒ద్వాంథ్స॑మ॒రే న ధీర॒ ఏన॑శ్చకృ॒వాన్మహి॑ బ॒ద్ధ ఏ॑షాం .. తం వి॑శ్వకర్మ॒న్

31 ప్ర ముం॑చా స్వ॒స్తయే॒ యే భ॒క్షయం॑తో॒ న వసూ᳚న్యానృ॒హుః .
 యాన॒గ్నయో॒ఽన్వత॑ప్యంత॒ ధిష్ణి॑యా ఇ॒యం తేషా॑మవ॒యా దురి॑ష్ట్యై॒ స్వి॑ష్టిం
 న॒స్తాం కృ॑ణోతు వి॒శ్వక॑ర్మా .. నమః॑ పి॒తృభ్యో॑ అ॒భి యే నో॒ అఖ్య॑న్,
 యజ్ఞ॒కృతో॑ య॒జ్ఞకా॑మాః సుదే॒వా అ॑కా॒మా వో॒ దక్షి॑ణాం॒ న నీ॑నిమ॒ మా
 న॒స్తస్మా॒దేన॑సః పాపయిష్ట . యావం॑తో॒ వై స॑ద॒స్యా᳚స్తే సర్వే॑దక్షి॒ణ్యా᳚స్తేభ్యో॒
 యో దక్షి॑ణాం॒ న

32 నయే॒దైభ్యో॑ వృశ్చ్యేత॒ యద్వై᳚శ్వకర్మ॒ణాని॑ జు॒హోతి॑ సద॒స్యా॑నే॒వ
 తత్ప్రీ॑ణాత్య॒స్మే దే॑వాసో॒ వపు॑షే చికిథ్సత॒ యమా॒శిరా॒ దంప॑తీ వా॒మమ॑శ్ను॒తః
 . పుమా᳚న్పు॒త్రో జా॑యతే విం॒దతే॒ వస్వథ॒ విశ్వే॑ అర॒పా ఏ॑ధతే గృ॒హః ..

 ఆ॒శీ॒ర్దా॒యా దంప॑తీ వా॒మమ॑శ్నుతా॒మరి॑ష్టో॒ రాయః॑ సచతా॒ꣳ॒ సమో॑కసా
 . య ఆసి॑చ॒థ్సందు॑గ్ధం కుం॒భ్యా స॒హేష్టేన॒ యామ॒న్నమ॑తిం జహాతు॒ సః ..

 స॒ర్పి॒ర్గ్రీ॒వీ

33 పీవ॑ర్యస్య జా॒యా పీవా॑నః పు॒త్రా అకృ॑శాసో అస్య . స॒హజా॑ని॒ర్యః
 సు॑మఖ॒స్యమా॑న॒ ఇంద్రా॑యా॒శిరꣳ॑ స॒హ కుం॒భ్యాదా᳚త్ .. ఆ॒శీర్మ॒ ఊర్జ॑ము॒త
 సు॑ప్రజా॒స్త్వమిషం॑ దధాతు॒ ద్రవి॑ణ॒ꣳ॒ సవ॑ర్చసం . సం॒జయ॒న్ క్షేత్రా॑ణి॒
 సహ॑సా॒హమిం॑ద్ర కృణ్వా॒నో అ॒న్యాꣳ అధ॑రాంథ్స॒పత్నాన్॑ .. భూ॒తమ॑సి భూ॒తే
 మా॑ ధా॒ ముఖ॑మసి॒ ముఖం॑ భూయాసం॒ ద్యావా॑పృథి॒వీభ్యాం᳚ త్వా॒ పరి॑ గృహ్ణామి॒
 విశ్వే᳚ త్వా దే॒వా వై᳚శ్వాన॒రాః

34 ప్ర చ్యా॑వయంతు ది॒వి దే॒వాన్ దృꣳ॑హాం॒తరి॑క్షే॒ వయాꣳ॑సి పృథి॒వ్యాం
 పార్థి॑వాంధ్రు॒వం ధ్రు॒వేణ॑ హ॒విషావ॒ సోమం॑ నయామసి . యథా॑ నః॒
 సర్వ॒మిజ్జగ॑దయ॒క్ష్మꣳ సు॒మనా॒ అస॑త్ .. యథా॑ న॒ ఇంద్ర॒ ఇద్విశః॒
 కేవ॑లీః॒ సర్వాః॒ సమ॑నసః॒ కర॑త్ . యథా॑ నః॒ సర్వా॒ ఇద్దిశో॒ఽస్మాకం॒
 కేవ॑లీ॒రసన్॑ .. 3. 2. 8.. ఏన॑సా విశ్వకర్మ॒న్॒ యో దక్షి॑ణాం॒ న స॑ర్పిర్గ్రీ॒వీ
 వై᳚శ్వాన॒రాశ్చ॑త్వారి॒ꣳ॒శచ్చ॑ .. 3. 2. 8..

35 యద్వై హోతా᳚ధ్వ॒ర్యుమ॑భ్యా॒హ్వయ॑తే॒ వజ్ర॑మేనమ॒భి ప్ర వ॑ర్తయ॒త్యుక్థ॑శా॒
 ఇత్యా॑హ ప్రాతఃసవ॒నం ప్ర॑తి॒గీర్య॒ త్రీణ్యే॒తాన్య॒క్షరా॑ణి త్రి॒పదా॑ గాయ॒త్రీ
 గా॑య॒త్రం ప్రా॑తఃసవ॒నం గా॑యత్రి॒యైవ ప్రా॑తఃసవ॒నే వజ్ర॑మం॒తర్ధ॑త్త ఉ॒క్థం
 వా॒చీత్యా॑హ॒ మాధ్యం॑దిన॒ꣳ॒ సవ॑నం ప్రతి॒గీర్య॑ చ॒త్వార్యే॒తాన్య॒క్షరా॑ణి॒
 చతు॑ష్పదా త్రి॒ష్టుప్త్రైష్టు॑భం॒ మాధ్యం॑దిన॒ꣳ॒ సవ॑నం త్రి॒ష్టుభై॒వ
 మాధ్యం॑దినే॒ సవ॑నే॒ వజ్ర॑మం॒తర్ధ॑త్త

36 ఉ॒క్థం వా॒చీంద్రా॒యేత్యా॑హ తృతీయసవ॒నం ప్ర॑తి॒గీర్య॑ స॒ప్తైతాన్య॒క్షరా॑ణి
 స॒ప్తప॑దా॒ శక్వ॑రీ శాక్వ॒రో వజ్రో॒ వజ్రే॑ణై॒వ తృ॑తీయసవ॒నే
 వజ్ర॑మం॒తర్ధ॑త్తే బ్రహ్మవా॒దినో॑ వదంతి॒ స త్వా అ॑ధ్వ॒ర్యుః స్యా॒ద్యో య॑థాసవ॒నం
 ప్ర॑తిగ॒రే ఛందాꣳ॑సి సంపా॒దయే॒త్తేజః॑ ప్రాతఃసవ॒న ఆ॒త్మన్ దధీ॑తేంద్రి॒యం
 మాధ్యం॑దినే॒ సవ॑నే ప॒శూగ్స్తృ॑తీయసవ॒న ఇత్యుక్థ॑శా॒ ఇత్యా॑హ ప్రాతఃసవ॒నం
 ప్ర॑తి॒గీర్య॒ త్రీణ్యే॒తాన్య॒క్షరా॑ణి

37 త్రి॒పదా॑ గాయ॒త్రీ గా॑య॒త్రం ప్రా॑తఃసవ॒నం ప్రా॑తఃసవ॒న ఏ॒వ ప్ర॑తిగ॒రే
 ఛందాꣳ॑సి॒ సం పా॑దయ॒త్యథో॒ తేజో॒ వై గా॑య॒త్రీ తేజః॑ ప్రాతఃసవ॒నం తేజ॑
 ఏ॒వ ప్రా॑తఃసవ॒న ఆ॒త్మంధ॑త్త ఉ॒క్థం వా॒చీత్యా॑హ॒ మాధ్యం॑దిన॒ꣳ॒ సవ॑నం
 ప్రతి॒గీర్య॑ చ॒త్వార్యే॒తాన్య॒క్షరా॑ణి॒ చతు॑ష్పదా త్రి॒ష్టుప్త్రైష్టు॑భం॒
 మాధ్యం॑దిన॒ꣳ॒ సవ॑నం॒ మాధ్యం॑దిన ఏ॒వ సవ॑నే ప్రతిగ॒రే ఛందాꣳ॑సి॒
 సం పా॑దయ॒త్యథో॑ ఇంద్రి॒యం వై త్రి॒ష్టుగిం॑ద్రి॒యం మాధ్యం॑దిన॒ꣳ॒ సవ॑న

38 మింద్రి॒యమే॒వ మాధ్యం॑దినే॒ సవ॑న ఆ॒త్మంధ॑త్త ఉ॒క్థం వా॒చీంద్రా॒యేత్యా॑హ
 తృతీయసవ॒నం ప్ర॑తి॒గీర్య॑ స॒ప్తైతాన్య॒క్షరా॑ణి స॒ప్తప॑దా॒ శక్వ॑రీ
 శాక్వ॒రాః ప॒శవో॒ జాగ॑తం తృతీయసవ॒నం తృ॑తీయసవ॒న ఏ॒వ ప్ర॑తిగ॒రే
 ఛందాꣳ॑సి॒ సం పా॑దయ॒త్యథో॑ ప॒శవో॒ వై జగ॑తీ ప॒శవ॑స్తృతీయసవ॒నం
 ప॒శూనే॒వ తృ॑తీయసవ॒న ఆ॒త్మంధ॑త్తే॒ యద్వై హోతా᳚ధ్వ॒ర్యుమ॑భ్యా॒హ్వయ॑త
 ఆ॒వ్య॑మస్మిందధాతి॒ తద్యన్నా

39 ఽప॒హనీ॑త పు॒రాస్య॑ సంవథ్స॒రాద్గృ॒హ ఆ వే॑వీర॒ఙ్ఛోꣳసా॒ మోద॑
 ఇ॒వేతి॑ ప్ర॒త్యాహ్వ॑యతే॒ తేనై॒వ తదప॑ హతే॒ యథా॒ వా ఆయ॑తాం ప్ర॒తీక్ష॑త
 ఏ॒వమ॑ధ్వ॒ర్యుః ప్ర॑తిగ॒రం ప్రతీ᳚క్షతే॒ యద॑భిప్రతిగృణీ॒యాద్యథాయ॑తయా
 సమృ॒చ్ఛతే॑ తా॒దృగే॒వ తద్యద॑ర్ధ॒ర్చాల్లుప్యే॑త॒ యథా॒ ధావ॑ద్భ్యో॒
 హీయ॑తే తా॒దృగే॒వ తత్ప్ర॒బాహు॒గ్వా ఋ॒త్విజా॑ముద్గీ॒థా ఉ॑ద్గీ॒థ ఏ॒వోద్గా॑తృ॒ణా

40 మృ॒చః ప్ర॑ణ॒వ ఉ॑క్థశ॒ꣳ॒సినాం᳚ ప్రతిగ॒రో᳚ఽధ్వర్యూ॒ణాం య ఏ॒వం
 వి॒ద్వాన్ప్ర॑తిగృ॒ణాత్య॑న్నా॒ద ఏ॒వ భ॑వ॒త్యాస్య॑ ప్ర॒జాయాం᳚ వా॒జీ జా॑యత ఇ॒యం
 వై హోతా॒సావ॑ధ్వ॒ర్యుర్యదాసీ॑నః॒ శꣳస॑త్య॒స్యా ఏ॒వ తద్ధోతా॒ నైత్యాస్త॑
 ఇవ॒ హీయమథో॑ ఇ॒మామే॒వ తేన॒ యజ॑మానో దుహే॒ యత్తిష్ఠ॑న్ ప్రతిగృ॒ణాత్య॒ముష్యా॑
 ఏ॒వ తద॑ధ్వ॒ర్యుర్నైతి॒

41 తిష్ఠ॑తీవ॒ హ్య॑సావథో॑ అ॒మూమే॒వ తేన॒ యజ॑మానో దుహే॒ యదాసీ॑నః॒
 శꣳస॑తి॒ తస్మా॑ది॒తః ప్ర॑దానం దే॒వా ఉప॑ జీవంతి॒ యత్తిష్ఠ॑న్ప్రతిగృ॒ణాతి॒
 తస్మా॑ద॒ముతః॑ ప్రదానం మను॒ష్యా॑ ఉప॑ జీవంతి॒ యత్ప్రాఙాసీ॑నః॒ శꣳస॑తి
 ప్ర॒త్యఙ్తిష్ఠ॑న్ప్రతిగృ॒ణాతి॒ తస్మా᳚త్ప్రా॒చీన॒ꣳ॒ రేతో॑ ధీయతే ప్ర॒తీచీః᳚
 ప్ర॒జా జా॑యంతే॒ యద్వై హోతా᳚ధ్వ॒ర్యుమ॑భ్యా॒హ్వయ॑తే॒ వజ్ర॑మేనమ॒భి ప్ర
 వ॑ర్తయతి॒ పరా॒ఙా వ॑ర్తతే॒ వజ్ర॑మే॒వ తన్ని క॑రోతి .. 3. 2. 9.. సవ॑నే॒
 వజ్ర॑మం॒తర్ధ॑త్తే॒ త్రీణ్యై॒తాన్య॒క్షరా॑ణీంద్రి॒యం మాధ్యం॑దిన॒ꣳ॒ సవ॑నం॒
 నోద్గా॑తృ॒ణామ॑ధ్వ॒ర్యుర్నైతి॑ వర్తయత్య॒ష్టౌ చ॑ .. 3. 2. 9..

42 ఉ॒ప॒యా॒మగృ॑హీతోఽసి వాక్ష॒సద॑సి వా॒క్పాభ్యాం᳚ త్వా క్రతు॒పాభ్యా॑మ॒స్య
 య॒జ్ఞస్య॑ ధ్రు॒వస్యాధ్య॑క్షాభ్యాం గృహ్ణామ్యుపయా॒మగృ॑హీతోఽస్యృత॒సద॑సి
 చక్షు॒ష్పాభ్యాం᳚ త్వా క్రతు॒పాభ్యా॑మ॒స్య య॒జ్ఞస్య॑ ధ్రు॒వస్యాధ్య॑క్షాభ్యాం
 గృహ్ణామ్యుపయా॒మగృ॑హీతోఽసి శ్రుత॒సద॑సి శ్రోత్ర॒పాభ్యాం᳚ త్వా క్రతు॒పాభ్యా॑మ॒స్య
 య॒జ్ఞస్య॑ ధ్రు॒వస్యాధ్య॑క్షాభ్యాం గృహ్ణామి దే॒వేభ్య॑స్త్వా వి॒శ్వదే॑వేభ్యస్త్వా॒
 విశ్వే᳚భ్యస్త్వా దే॒వేభ్యో॒ విష్ణ॑వురుక్రమై॒ష తే॒ సోమ॒స్తꣳ ర॑క్షస్వ॒

43 తం తే॑ దు॒శ్చక్షా॒ మా వ॑ ఖ్య॒న్మయి॒ వసుః॑ పురో॒వసు॑ర్వా॒క్పా వాచం॑ మే పాహి॒
 మయి॒ వసు॑ర్వి॒దద్వ॑సుశ్చక్షు॒ష్పాశ్చక్షు॑ర్మే పాహి॒ మయి॒ వసుః॑ సం॒యద్వ॑సుః
 శ్రోత్ర॒పాః శ్రోత్రం॑ మే పాహి॒ భూర॑సి॒ శ్రేష్ఠో॑ రశ్మీ॒నాం ప్రా॑ణ॒పాః ప్రా॒ణం మే॑
 పాహి॒ ధూర॑సి॒ శ్రేష్ఠో॑ రశ్మీ॒నామ॑పాన॒పా అ॑పా॒నం మే॑ పాహి॒ యో న॑ ఇంద్రవాయూ
 మిత్రావరుణావశ్వినావభి॒దాస॑తి॒ భ్రాతృ॑వ్య ఉ॒త్పిపీ॑తే శుభస్పతీ ఇ॒దమ॒హం
 తమధ॑రం పాదయామి॒ యథేం᳚ద్రా॒హము॑త్త॒మశ్చే॒తయా॑ని .. 3. 2. 10.. రక్షస్వ॒
 భ్రాతృ॑వ్య॒స్త్రయో॑దశ చ .. 3. 2. 10..

44 ప్ర సో అ॑గ్నే॒ తవో॒తిభిః॑ సు॒వీరా॑భిస్తరతి॒ వాజ॑కర్మభిః . యస్య॒ త్వꣳ
 స॒ఖ్యమావి॑థ .. ప్ర హోత్రే॑ పూ॒ర్వ్యం వచో॒ఽగ్నయే॑ భరతా బృ॒హత్ . వి॒పాం
 జ్యోతీꣳ॑షి॒ బిభ్ర॑తే॒ న వే॒ధసే᳚ .. అగ్నే॒ త్రీతే॒ వాజి॑నా॒ త్రీష॒ధస్థా॑
 తి॒స్రస్తే॑ జి॒హ్వా ఋ॑తజాత పూ॒ర్వీః . తి॒స్ర ఉ॑ తే త॒నువో॑ దే॒వవా॑తా॒స్తాభి॑ర్నః
 పాహి॒ గిరో॒ అప్ర॑యుచ్ఛన్ .. సం వాం॒ కర్మ॑ణా॒ సమి॒షా

45 హి॑నో॒మీంద్రా॑విష్ణూ॒ అప॑సస్పా॒రే అ॒స్య . జు॒షేథాం᳚ య॒జ్ఞం ద్రవి॑ణం
 చ ధత్త॒మరి॑ష్టైర్నః ప॒థిభిః॑ పా॒రయం॑తా .. ఉ॒భా జి॑గ్యథు॒ర్న పరా॑
 జయేథే॒ న పరా॑ జిగ్యే కత॒రశ్చ॒నైనోః᳚ . ఇంద్ర॑శ్చ విష్ణో॒ యదప॑స్పృధేథాం
 త్రే॒ధా స॒హస్రం॒ వి తదై॑రయేథాం .. త్రీణ్యాయూꣳ॑షి॒ తవ॑ జాతవేదస్తి॒స్ర
 ఆ॒జానీ॑రు॒షస॑స్తే అగ్నే . తాభి॑ర్దే॒వానా॒మవో॑ యక్షి వి॒ద్వానథా॑

46 భవ॒ యజ॑మానాయ॒ శం యోః .. అ॒గ్నిస్త్రీణి॑ త్రి॒ధాతూ॒న్యా క్షే॑తి వి॒దథా॑ క॒విః
 . స త్రీꣳరే॑కాద॒శాꣳ ఇ॒హ . యక్ష॑చ్చ పి॒ప్రయ॑చ్చ నో॒ విప్రో॑ దూ॒తః
 పరి॑ష్కృతః . నభం॑తామన్య॒కే స॑మే .. ఇంద్రా॑విష్ణూ దృꣳహి॒తాః శంబ॑రస్య॒
 నవ॒ పురో॑ నవ॒తిం చ॑ శ్నథిష్టం . శ॒తం వ॒ర్చినః॑ స॒హస్రం॑ చ సా॒కꣳ
 హ॒థో అ॑ప్ర॒త్యసు॑రస్య వీ॒రాన్ .. ఉ॒త మా॒తా మ॑హి॒షమన్వ॑వేనద॒మీ త్వా॑
 జహతి పుత్ర దే॒వాః . అథా᳚బ్రవీద్ వృ॒త్రమింద్రో॑ హని॒ష్యంథ్సఖే॑ విష్ణో విత॒రం
 వి క్ర॑మస్వ .. 3. 2. 11.. ఇ॒షాథ॑ త్వా॒ త్రయో॑దశ చ .. 3. 2. 11..

 యో వై పవ॑మానానాం॒ త్రీణి॑ పరి॒భూస్ఫ్యస్వ॒స్తిర్భక్షేహి॑ మహీ॒నాం పయో॑సి॒ దేవ॑
సవితరే॒తత్తే᳚ శ్యే॒నాయ॒ యద్వై హోతో॑పయా॒మగృ॑హీతోఽసి వాక్ష॒సద॑సి॒ ప్ర సో
అ॑గ్న॒ ఏకా॑దశ ..

 యోవై స్ఫ్యస్వ॒స్తి స్వ॒ధాయై॒ నమః॒ ప్రముం॑చ॒ తిష్ఠ॑తీ వ॒షట్చ॑త్వారిꣳశత్ ..

 యోవై పవ॑మానానాం॒ వి క్ర॑మస్వ ..

తృతీయకాండే తృతీయః ప్రశ్నః 3

1 అగ్నే॑ తేజస్వింతేజ॒స్వీ త్వం దే॒వేషు॑ భూయా॒స్తేజ॑స్వంతం॒ మామాయు॑ష్మంతం॒
   వర్చ॑స్వంతం మను॒ష్యే॑షు కురు దీ॒క్షాయై॑ చ త్వా॒ తప॑సశ్చ॒ తేజ॑సే
   జుహోమి తేజో॒విద॑సి॒ తేజో॑ మా॒ మా హా॑సీ॒న్మాహం తేజో॑ హాసిషం॒ మా మాం తేజో॑
   హాసీ॒దింద్రౌ॑జస్విన్నోజ॒స్వీ త్వం దే॒వేషు॑ భూయా॒ ఓజ॑స్వంతం॒ మామాయు॑ష్మంతం॒
   వర్చ॑స్వంతం మను॒ష్యే॑షు కురు॒ బ్రహ్మ॑ణశ్చ త్వా క్ష॒త్రస్య॒ చౌ

2 జ॑సే జుహోమ్యోజో॒విద॒స్యోజో॑ మా॒ మా హా॑సీ॒న్మాహమోజో॑ హాసిషం॒ మా మామోజో॑
 హాసీ॒థ్సూర్య॑ భ్రాజస్విన్భ్రాజ॒స్వీ త్వం దే॒వేషు॑ భూయా॒ భ్రాజ॑స్వంతం॒
 మామాయు॑ష్మంతం॒ వర్చ॑స్వంతం మను॒ష్యే॑షు కురు వా॒యోశ్చ॑ త్వా॒పాం చ॒ భ్రాజ॑సే
 జుహోమి సువ॒ర్విద॑సి॒ సువ॑ర్మా॒ మా హా॑సీ॒న్మాహꣳ సువ॑ర్హాసిషం॒ మా మాꣳ
 సువ॑ర్హాసీ॒న్మయి॑ మే॒ధాం మయి॑ ప్ర॒జాం మయ్య॒గ్నిస్తేజో॑ దధాతు॒ మయి॑ మే॒ధాం మయి॑
 ప్ర॒జాం మయీంద్ర॑ ఇంద్రి॒యం ద॑ధాతు॒ మయి॑ మే॒ధాం మయి॑ ప్ర॒జాం మయి॒ సూఱ్యో॒
 భ్రాజో॑ దధాతు .. 3. 3. 1.. క్ష॒త్రస్య॑ చ॒ మయి॒ త్రయో॑విꣳశతిశ్చ .. 3. 3. 1..

3 వా॒యుర్హిం॑క॒ర్తాగ్నిః ప్ర॑స్తో॒తా ప్ర॒జాప॑తిః॒ సామ॒ బృహ॒స్పతి॑రుద్గా॒తా
 విశ్వే॑ దే॒వా ఉ॑పగా॒తారో॑ మ॒రుతః॑ ప్రతిహ॒ర్తార॒ ఇంద్రో॑
 ని॒ధనం॒ తే దే॒వాః ప్రా॑ణ॒భృతః॑ ప్రా॒ణం మయి॑ దధత్వే॒తద్వై
 సర్వ॑మధ్వ॒ర్యురు॑పాకు॒ర్వన్ను॑ద్గా॒తృభ్య॑ ఉ॒పాక॑రోతి॒ తే దే॒వాః
 ప్రా॑ణ॒భృతః॑ ప్రా॒ణం మయి॑ దధ॒త్విత్యా॑హై॒తదే॒వ సర్వ॑మా॒త్మంధ॑త్త॒
 ఇడా॑ దేవ॒హూర్మను॑ర్యజ్ఞ॒నీర్బృహ॒స్పతి॑రుక్థామ॒దాని॑ శꣳసిష॒ద్విశ్వే॑ దే॒వాః

4 సూ᳚క్త॒వాచః॒ పృథి॑వి మాత॒ర్మా మా॑ హిꣳసీ॒ర్మధు॑ మనిష్యే॒ మధు॑ జనిష్యే॒
 మధు॑ వక్ష్యామి॒ మధు॑ వదిష్యామి॒ మధు॑మతీం దే॒వేభ్యో॒ వాచ॑ముద్యాసꣳ
 శుశ్రూ॒షేణ్యాం᳚ మను॒ష్యే᳚భ్య॒స్తం మా॑ దే॒వా అ॑వంతు శో॒భాయై॑ పి॒తరోఽను॑
 మదంతు .. 3. 3. 2.. శ॒ꣳ॒సి॒ష॒ద్విశ్వే॑ దే॒వా అ॒ష్టావిꣳ॑శతిశ్చ .. 3. 3. 2..

5 వస॑వస్త్వా॒ ప్ర వృ॑హంతు గాయ॒త్రేణ॒ ఛంద॑సా॒గ్నేః ప్రి॒యం పాథ॒ ఉపే॑హి
 రు॒ద్రాస్త్వా॒ ప్ర వృ॑హంతు॒ త్రైష్టు॑భేన॒ ఛంద॒సేంద్ర॑స్య ప్రి॒యం పాథ॒
 ఉపే᳚హ్యాది॒త్యాస్త్వా॒ ప్ర వృ॑హంతు॒ జాగ॑తేన॒ ఛంద॑సా॒ విశ్వే॑షాం దే॒వానాం᳚
 ప్రి॒యం పాథ॒ ఉపే॑హి॒ మాందా॑ సు తే శుక్ర శు॒క్రమా ధూ॑నోమి భం॒దనా॑సు॒ కోత॑నాసు॒
 నూత॑నాసు॒ రేశీ॑షు॒ మేషీ॑షు॒ వాశీ॑షు విశ్వ॒భృథ్సు॒ మాధ్వీ॑షు కకు॒హాసు॒
 శక్వ॑రీషు

6 శు॒క్రాసు॑ తే శుక్ర శు॒క్రమా ధూ॑నోమి శు॒క్రం తే॑ శు॒క్రేణ॑ గృహ్ణా॒మ్యహ్నో॑
 రూ॒పేణ॒ సూర్య॑స్య ర॒శ్మిభిః॑ . ఆస్మి॑న్ను॒గ్రా అ॑చుచ్యవుర్ది॒వో ధారా॑ అసశ్చత
 .. క॒కు॒హꣳ రూ॒పం వృ॑ష॒భస్య॑ రోచతే బృ॒హథ్సోమః॒ సోమ॑స్య పురో॒గాః
 శు॒క్రః శు॒క్రస్య॑ పురో॒గాః . యత్తే॑ సో॒మాదా᳚భ్యం॒ నామ॒ జాగృ॑వి॒ తస్మై॑
 తే సోమ॒ సోమా॑య॒ స్వాహో॒శిక్త్వం దే॑వ సోమ గాయ॒త్రేణ॒ ఛంద॑సా॒గ్నేః

7 ప్రి॒యం పాథో॒ అపీ॑హి వ॒శీ త్వం దే॑వ సోమ॒ త్రైష్టు॑భేన॒ ఛంద॒సేంద్ర॑స్య
 ప్రి॒యం పాథో॒ అపీ᳚హ్య॒స్మథ్స॑ఖా॒ త్వం దే॑వ సోమ॒ జాగ॑తేన॒ ఛంద॑సా॒
 విశ్వే॑షాం దే॒వానాం᳚ ప్రి॒యం పాథో॒ అపీ॒హ్యా నః॑ ప్రా॒ణ ఏ॑తు పరా॒వత॒
 ఆంతరి॑క్షాద్ది॒వస్పరి॑ . ఆయుః॑ పృథి॒వ్యా అధ్య॒మృత॑మసి ప్రా॒ణాయ॑
 త్వా . ఇం॒ద్రా॒గ్నీ మే॒ వర్చః॑ కృణుతాం॒ వర్చః॒ సోమో॒ బృహ॒స్పతిః॑ .
 వర్చో॑ మే॒ విశ్వే॑ దే॒వా వర్చో॑ మే ధత్తమశ్వినా .. ద॒ధ॒న్వే వా॒ యదీ॒మను॒
 వోచ॒ద్బ్రహ్మా॑ణి॒ వేరు॒ తత్ . పరి॒ విశ్వా॑ని॒ కావ్యా॑ నే॒మిశ్చ॒క్రమి॑వాభవత్ ..

 3. 3. 3.. శక్వ॑రీష్వ॒గ్నేర్బృహ॒స్పతిః॒ పంచ॑విꣳశతిశ్చ .. 3. 3. 3..

8 ఏ॒తద్వా అ॒పాం నా॑మ॒ధేయం॒ గుహ్యం॒ యదా॑ధా॒వా మాందా॑సు తే శుక్ర శు॒క్రమా
 ధూ॑నో॒మీత్యా॑హా॒పామే॒వ నా॑మ॒ధేయే॑న॒ గుహ్యే॑న ది॒వో వృష్టి॒మవ॑ రుంధే
 శు॒క్రం తే॑ శు॒క్రేణ॑ గృహ్ణా॒మీత్యా॑హై॒తద్వా అహ్నో॑ రూ॒పం యద్రాత్రిః॒ సూర్య॑స్య
 ర॒శ్మయో॒ వృష్ట్యా॑ ఈశ॒తేఽహ్న॑ ఏ॒వ రూ॒పేణ॒ సూర్య॑స్య ర॒శ్మిభి॑ర్ది॒వో
 వృష్టిం॑ చ్యావయ॒త్యాస్మి॑న్ను॒గ్రా

9 అ॑చుచ్యవు॒రిత్యా॑హ యథాయ॒జురే॒వైతత్క॑కు॒హꣳ రూ॒పం వృ॑ష॒భస్య॑
 రోచతే బృ॒హదిత్యా॑హై॒తద్వా అ॑స్య కకు॒హꣳ రూ॒పం యద్వృష్టీ॑ రూ॒పేణై॒వ
 వృష్టి॒మవ॑ రుంధే॒ యత్తే॑ సో॒మాదా᳚భ్యం॒ నామ॒ జాగృ॒వీత్యా॑హై॒ష హ॒
 వై హ॒విషా॑ హ॒విర్య॑జతి॒ యోఽదా᳚భ్యం గృహీ॒త్వా సోమా॑య జు॒హోతి॒ పరా॒ వా
 ఏ॒తస్యాయుః॑ ప్రా॒ణ ఏ॑తి॒

10 యోఽꣳ॑శుం గృ॒హ్ణాత్యా నః॑ ప్రా॒ణ ఏ॑తు పరా॒వత॒ ఇత్యా॒హాయు॑రే॒వ
 ప్రా॒ణమా॒త్మంధ॑త్తే॒ఽమృత॑మసి ప్రా॒ణాయ॒ త్వేతి॒ హిర॑ణ్యమ॒భి వ్య॑నిత్య॒మృతం॒
 వై హిర॑ణ్య॒మాయుః॑ ప్రా॒ణో॑ఽమృతే॑నై॒వాయు॑రా॒త్మంధ॑త్తే శ॒తమా॑నం భవతి
 శ॒తాయుః॒ పురు॑షః శ॒తేంద్రి॑య॒ ఆయు॑ష్యే॒వేంద్రి॒యే ప్రతి॑ తిష్ఠత్య॒ప ఉప॑
 స్పృశతి భేష॒జం వా ఆపో॑ భేష॒జమే॒వ కు॑రుతే .. 3. 3. 4.. ఉ॒గ్రా ఏ॒త్యాప॒స్త్రీణి॑
 చ .. 3. 3. 4..

11 వా॒యుర॑సి ప్రా॒ణో నామ॑ సవి॒తురాధి॑పత్యేఽపా॒నం మే॑ దా॒శ్చక్షు॑రసి॒ శ్రోత్రం॒
 నామ॑ ధా॒తురాధి॑పత్య॒ ఆయు॑ర్మేదా రూ॒పమ॑సి॒ వర్ణో॒ నామ॒ బృహ॒స్పతే॒రాధి॑పత్యే
 ప్ర॒జాం మే॑ దా ఋ॒తమ॑సి స॒త్యం నామేంద్ర॒స్యాధి॑పత్యే క్ష॒త్రం మే॑ దా భూ॒తమ॑సి॒
 భవ్యం॒ నామ॑ పితృ॒ణామాధి॑పత్యే॒ఽపామోష॑ధీనాం॒ గర్భం॑ ధా ఋ॒తస్య॑ త్వా॒
 వ్యో॑మన ఋ॒తస్య॑

12 త్వా॒ విభూ॑మన ఋ॒తస్య॑ త్వా॒ విధ॑ర్మణ ఋ॒తస్య॑ త్వా స॒త్యాయ॒ర్తస్య॑ త్వా॒
 జ్యోతి॑షే ప్ర॒జాప॑తిర్వి॒రాజ॑మపశ్య॒త్తయా॑ భూ॒తం చ॒ భవ్యం॑ చాసృజత॒
 తామృషి॑భ్యస్తి॒రో॑ఽదధా॒త్తాం జ॒మద॑గ్ని॒స్తప॑సాపశ్య॒త్తయా॒ వై స
 పృశ్నీ॒న్కామా॑నసృజత॒ తత్పృశ్నీ॑నాం పృశ్ని॒త్వం యత్పృశ్న॑యో గృ॒హ్యంతే॒
 పృశ్నీ॑నే॒వ తైః కామా॒న్॒ యజ॑మా॒నోఽవ॑ రుంధే వా॒యుర॑సి ప్రా॒ణో

13 నామేత్యా॑హ ప్రాణాపా॒నావే॒వావ॑ రుంధే॒ చక్షు॑రసి॒ శ్రోత్రం॒ నామేత్యా॒హాయు॑రే॒వావ॑
 రుంధే రూ॒పమ॑సి॒ వర్ణో॒ నామేత్యా॑హ ప్ర॒జామే॒వావ॑ రుంధ ఋ॒తమ॑సి స॒త్యం
 నామేత్యా॑హ క్ష॒త్రమే॒వావ॑ రుంధే భూ॒తమ॑సి॒ భవ్యం॒ నామేత్యా॑హ ప॒శవో॒
 వా అ॒పామోష॑ధీనాం॒ గర్భః॑ ప॒శూనే॒వా

14 ఽవ॑ రుంధ ఏ॒తావ॒ద్వై పురు॑షం ప॒రిత॒స్తదే॒వావ॑ రుంధ ఋ॒తస్య॑ త్వా॒
 వ్యో॑మన॒ ఇత్యా॑హే॒యం వా ఋ॒తస్య॒ వ్యో॑మే॒మామే॒వాభి జ॑యత్యృ॒తస్య॑ త్వా॒
 విభూ॑మన॒ ఇత్యా॑హాం॒తరి॑క్షం॒ వా ఋ॒తస్య॒ విభూ॑మాం॒తరి॑క్షమే॒వాభి
 జ॑యత్యృ॒తస్య॑ త్వా॒ విధ॑ర్మణ॒ ఇత్యా॑హ॒ ద్యౌర్వా ఋ॒తస్య॒ విధ॑ర్మ॒
 దివ॑మే॒వాభి జ॑యత్యృ॒తస్య॑

15 త్వా స॒త్యాయేత్యా॑హ॒ దిశో॒ వా ఋ॒తస్య॑ స॒త్యం దిశ॑ ఏ॒వాభి జ॑యత్యృ॒తస్య॑
 త్వా॒ జ్యోతి॑ష॒ ఇత్యా॑హ సువ॒ర్గో వై లో॒క ఋ॒తస్య॒ జ్యోతిః॑ సువ॒ర్గమే॒వ
 లో॒కమ॒భి జ॑యత్యే॒తావం॑తో॒ వై దే॑వలో॒కాస్తానే॒వాభి జ॑యతి॒ దశ॒
 సంప॑ద్యంతే॒ దశా᳚క్షరా వి॒రాడన్నం॑ వి॒రాడ్వి॒రాజ్యే॒వాన్నాద్యే॒ ప్రతి॑ తిష్ఠతి
 .. 3. 3. 5.. వ్యో॑మన ఋ॒తస్య॑ ప్రా॒ణః ప॒శూనే॒వ విధ॑ర్మ॒ దివ॑మే॒వాభి
 జ॑యత్యృ॒తస్య॒ షట్చ॑త్వారిꣳశచ్చ .. 3. 3. 5..

16 దే॒వా వై యద్య॒జ్ఞేన॒ నావారుం॑ధత॒ తత్పరై॒రవా॑రుంధత॒
 తత్పరా॑ణాం పర॒త్వం యత్పరే॑ గృ॒హ్యంతే॒ యదే॒వ య॒జ్ఞేన॒ నావ॑రుం॒ధే
 తస్యావ॑రుద్ధ్యై॒ యం ప్ర॑థ॒మం గృ॒హ్ణాతీ॒మమే॒వ తేన॑ లో॒కమ॒భి జ॑యతి॒
 యం ద్వి॒తీయ॑మం॒తరి॑క్షం॒ తేన॒ యం తృ॒తీయ॑మ॒ముమే॒వ తేన॑ లో॒కమ॒భి
 జ॑యతి॒ యదే॒ తే గృ॒హ్యంత॑ ఏ॒షాం లో॒కానా॑మ॒భిజి॑త్యా॒

17 ఉత్త॑రే॒ష్వహః॑ స్వ॒ముతో॒ఽర్వాంచో॑ గృహ్యంతేఽభి॒జిత్యై॒వేమా3ꣳ
 ల్లో॒కాన్పున॑రిమం లో॒కం ప్ర॒త్యవ॑రోహంతి॒ యత్పూర్వే॒ష్వహః॑
 స్వి॒తః పరాం᳚చో గృ॒హ్యంతే॒ తస్మా॑ది॒తః పరాం᳚చ ఇ॒మే లో॒కా
 యదుత్త॑రే॒ష్వహః॑స్వ॒ముతో॒ఽర్వాంచో॑ గృ॒హ్యంతే॒ తస్మా॑ద॒ముతో॒ఽర్వాంచ॑
 ఇ॒మే లో॒కాస్తస్మా॒దయా॑తయామ్నో లో॒కాన్మ॑ను॒ష్యా॑ ఉప॑ జీవంతి బ్రహ్మవా॒దినో॑ వదంతి॒
 కస్మా᳚థ్స॒త్యాద॒ద్భ్య ఓష॑ధయః॒ సంభ॑వం॒త్యోష॑ధయో

18 మను॒ష్యా॑ణా॒మన్నం॑ ప్ర॒జాప॑తిం ప్ర॒జా అను॒ ప్ర జా॑యంత॒ ఇతి॒ పరా॒నన్వితి॑
 బ్రూయా॒ద్యద్గృ॒హ్ణాత్య॒ద్భ్యస్త్వౌష॑ధీభ్యో గృహ్ణా॒మీతి॒ తస్మా॑ద॒ద్భ్య ఓష॑ధయః॒
 సంభ॑వంతి॒ యద్గృ॒హ్ణాత్యోష॑ధీభ్యస్త్వా ప్ర॒జాభ్యో॑ గృహ్ణా॒మీతి॒ తస్మా॒దోష॑ధయో
 మను॒ష్యా॑ణా॒మన్నం॒ యద్గృ॒హ్ణాతి॑ ప్ర॒జాభ్య॑స్త్వా ప్ర॒జాప॑తయే గృహ్ణా॒మీతి॒
 తస్మా᳚త్ప్ర॒జాప॑తిం ప్ర॒జా అను॒ ప్ర జా॑యంతే .. 3. 3. 6.. అ॒భిజి॑త్యై॒
 భవం॒త్యోష॑ధయో॒ష్టా చ॑త్వారిꣳశచ్చ .. 3. 3. 6..

19 ప్ర॒జాప॑తిర్దేవాసు॒రాన॑సృజత॒ తదను॑ య॒జ్ఞో॑ఽసృజ్యత య॒జ్ఞం
 ఛందాꣳ॑సి॒ తే విష్వం॑చో॒ వ్య॑క్రామం॒థ్సోఽసు॑రా॒నను॑
 య॒జ్ఞోఽపా᳚క్రామద్య॒జ్ఞం ఛందాꣳ॑సి॒ తే దే॒వా
 అ॑మన్యంతా॒మీ వా ఇ॒దమ॑భూవ॒న్॒, యద్వ॒య2ꣳ స్మ ఇతి॒ తే
 ప్ర॒జాప॑తి॒ముపా॑ధావం॒థ్సో᳚ఽబ్రవీత్ప్ర॒జాప॑తి॒శ్ఛంద॑సాం వీ॒ర్య॑మా॒దాయ॒
 తద్వః॒ ప్ర దా᳚స్యా॒మీతి॒ స ఛంద॑సాం వీ॒ర్య॑

20 మా॒దాయ॒ తదే᳚భ్యః॒ ప్రాయ॑చ్ఛ॒త్తదను॒ చ్ఛందా॒గ్॒స్యపా᳚క్రామ॒ఙ్ఛందాꣳ॑సి
 య॒జ్ఞస్తతో॑ దే॒వా అభ॑వ॒న్పరాసు॑రా॒ య ఏ॒వం ఛంద॑సాం వీ॒ర్యం॑ వేదా
 శ్రా॑వ॒యాస్తు॒ శ్రౌష॒డ్యజ॒ యే యజా॑మహే వషట్కా॒రో భవ॑త్యా॒త్మనా॒ పరా᳚స్య॒
 భ్రాతృ॑వ్యో భవతి బ్రహ్మవా॒దినో॑ వదంతి॒ కస్మై॒ కమ॑ధ్వ॒ర్యురా శ్రా॑వయ॒తీతి॒
 ఛంద॑సాం వీ॒ర్యా॑యేతి॑ బ్రూయాదే॒తద్వై

21 ఛంద॑సాం వీ॒ర్య॑మా శ్రా॑వ॒యాస్తు॒ శ్రౌష॒డ్యజ॒ యే యజా॑మహే
 వషట్కా॒రో య ఏ॒వం వేద॒ సవీ᳚ర్యైరే॒వ ఛందో॑భిరర్చతి॒ యత్కిం చార్చ॑తి॒
 యదింద్రో॑ వృ॒త్రమహ॑న్నమే॒ధ్యం తద్యద్యతీ॑న॒పావ॑పదమే॒ధ్యం తదథ॒
 కస్మా॑దైం॒ద్రో య॒జ్ఞ ఆ స2ꣳస్థా॑తో॒రిత్యా॑హు॒రింద్ర॑స్య॒ వా ఏ॒షా య॒జ్ఞియా॑
 త॒నూర్యద్య॒జ్ఞస్తామే॒వ తద్య॑జంతి॒ య ఏ॒వం వేదోపై॑నం య॒జ్ఞో న॑మతి .. 3. 3. 7..

ఛంద॑సాం వీ॒ర్యం॑ వా ఏ॒వ తద॒ష్టౌ చ॑ .. 3. 3. 7..

22 ఆ॒యు॒ర్దా అ॑గ్నే హ॒విషో॑ జుషా॒ణో ఘృ॒తప్ర॑తీకో ఘృ॒తయో॑నిరేధి .
 ఘృ॒తం పీ॒త్వా మధు॒ చారు॒ గవ్యం॑ పి॒తేవ॑ పు॒త్రమ॒భి ర॑క్షతాది॒మం
 .. ఆ వృ॑శ్చ్యతే॒ వా ఏ॒తద్యజ॑మానో॒ఽగ్నిభ్యాం॒ యదే॑నయోః శృతం॒
 కృత్యాథా॒న్యత్రా॑వ భృ॒థమ॒వైత్యా॑యు॒ర్దా అ॑గ్నే హ॒విషో॑ జుషా॒ణ
 ఇత్య॑వభృ॒థమ॑వై॒ష్యంజు॑హుయా॒దాహు॑త్యై॒వైనౌ॑ శమయతి॒ నార్తి॒మార్చ్ఛ॑తి॒
 యజ॑మానో॒ యత్కుసీ॑ద॒

23 మప్ర॑తీత్తం॒ మయి॒ యేన॑ య॒మస్య॑ బ॒లినా॒ చరా॑మి . ఇ॒హైవ
 సన్ని॒రవ॑దయే॒ తదే॒తత్తద॑గ్నే అనృ॒ణో భ॑వామి . విశ్వ॑లోప విశ్వదా॒వస్య॑ త్వా॒
 సంజు॑హోమ్య॒గ్ధాదేకో॑ఽహు॒తాదేకః॑ సమస॒నాదేకః॑ . తే నః॑ కృణ్వంతు భేష॒జꣳ
 సదః॒ సహో॒ వరే᳚ణ్యం .. అ॒యం నో॒ నభ॑సా పు॒రః స॒గ్గ్॒స్ఫానో॑ అ॒భి ర॑క్షతు .
 గృ॒హాణా॒మస॑మర్త్యై బ॒హవో॑ నో గృ॒హా అ॑సన్ .. స త్వం నో॑

24 నభసస్పత॒ ఊర్జం॑ నో ధేహి భ॒ద్రయా᳚ . పున॑ర్నో న॒ష్టమా కృ॑ధి॒
 పున॑ర్నో ర॒యిమా కృ॑ధి .. దేవ॑ స2ꣳస్ఫాన సహస్రపో॒షస్యే॑శిషే॒ స నో॑
 రా॒స్వాజ్యా॑నిꣳ రా॒యస్పోషꣳ॑ సు॒వీర్యꣳ॑ సంవథ్స॒రీణాగ్॑ స్వ॒స్తిం ..

 అ॒గ్నిర్వావ య॒మ ఇ॒యం య॒మీ కుసీ॑దం॒ వా ఏ॒తద్య॒మస్య॒ యజ॑మాన॒ ఆ ద॑త్తే॒
 యదోష॑ధీభి॒ర్వేదిగ్గ్॑ స్తృ॒ణాతి॒ యదను॑పౌష్య ప్రయా॒యాద్ గ్రీ॑వబ॒ద్ధమే॑న

25 మ॒ముష్మి॑3ꣳల్లో॒కే నే॑నీయేర॒న్॒ యత్కుసీ॑ద॒మప్ర॑తీత్తం॒ మయీత్యుపౌ॑షతీ॒హైవ
 సన్, య॒మం కుసీ॑దం నిరవ॒దాయా॑నృ॒ణః సు॑వ॒ర్గం లో॒కమే॑తి॒ యది॑ మి॒శ్రమి॑వ॒
 చరే॑దంజ॒లినా॒ సక్తూ᳚న్ప్రదా॒వ్యే॑ జుహుయాదే॒ష వా అ॒గ్నిర్వై᳚శ్వాన॒రో
 యత్ప్ర॑దా॒వ్యః॑ స ఏ॒వైనగ్గ్॑ స్వదయ॒త్యహ్నాం᳚ వి॒ధాన్యా॑మేకాష్ట॒కాయా॑మపూ॒పం
 చతుః॑ శరావం ప॒క్త్వా ప్రా॒తరే॒తేన॒ కక్ష॒ముపౌ॑షే॒ద్యది॒

26 దహ॑తి పుణ్య॒సమం॑ భవతి॒ యది॒ న దహ॑తి పాప॒సమ॑మే॒తేన॑
 హ స్మ॒ వా ఋష॑యః పు॒రా వి॒జ్ఞానే॑న దీర్ఘస॒త్త్రముప॑ యంతి॒
 యో వా ఉ॑పద్ర॒ష్టార॑ముపశ్రో॒తార॑మనుఖ్యా॒తారం॑ వి॒ద్వాన్, యజ॑తే॒
 సమ॒ముష్మి॑3ꣳల్లో॒క ఇ॑ష్టాపూ॒ర్తేన॑ గచ్ఛతే॒ఽగ్నిర్వా ఉ॑పద్ర॒ష్టా వా॒యురు॑ప
 శ్రో॒తాది॒త్యో॑ఽను ఖ్యా॒తా తాన్, య ఏ॒వం వి॒ద్వాన్, యజ॑తే॒ సమ॒ముష్మి॑3ꣳల్లో॒క
 ఇ॑ష్టాపూ॒ర్తేన॑ గచ్ఛతే॒ఽయం నో॒ నభ॑సా పు॒ర

27 ఇత్యా॑హా॒గ్నిర్వై నభ॑సా పు॒రో᳚ఽగ్నిమే॒వ తదా॑హై॒తన్మే॑ గోపా॒యేతి॒ స త్వం నో॑
 నభసస్పత॒ ఇత్యా॑హ వా॒యుర్వై నభ॑స॒స్పతి॑ర్వా॒యుమే॒వ తదా॑హై॒తన్మే॑ గోపా॒యేతి॒
 దేవ॑ స2ꣳస్ఫా॒నేత్యా॑హా॒సౌ వా ఆ॑ది॒త్యో దే॒వః స॒గ్గ్॒స్ఫాన॑ ఆది॒త్యమే॒వ
 తదా॑హై॒తన్మే॑ గోపా॒యేతి॑ .. 3. 3. 8.. కుసీ॑దం॒ త్వం న॑ ఏనమోషే॒ద్యది॑ పు॒ర
 ఆ॑ది॒త్యమే॒వ తదా॑హై॒తన్మే॑ గోపా॒యేతి॑ .. 3. 3. 8..

28 ఏ॒తం యువా॑నం॒ పరి॑ వో దదామి॒ తేన॒ క్రీడం॑తీశ్చరత ప్రి॒యేణ॑ . మా నః॑
 శాప్త జ॒నుషా॑ సుభాగా రా॒యస్పోషే॑ణ॒ సమి॒షా మ॑దేమ .. నమో॑ మహి॒మ్న ఉ॒త
 చక్షు॑షే తే॒ మరు॑తాం పిత॒స్తద॒హం గృ॑ణామి . అను॑ మన్యస్వ సు॒యజా॑ యజామ॒
 జుష్టం॑ దే॒వానా॑మి॒దమ॑స్తు హ॒వ్యం .. దే॒వానా॑మే॒ష ఉ॑పనా॒హ ఆ॑సీద॒పాం గర్భ॒
 ఓష॑ధీషు॒ న్య॑క్తః . సోమ॑స్య ద్ర॒ప్సమ॑వృణీత పూ॒షా

29 బృ॒హన్నద్రి॑రభవ॒త్తదే॑షాం .. పి॒తా వ॒థ్సానాం॒ పతి॑రఘ్ని॒యానా॒మథో॑
 పి॒తా మ॑హ॒తాం గర్గ॑రాణాం . వ॒థ్సో జ॒రాయు॑ ప్రతి॒ధుక్పీ॒యూష॑ ఆ॒మిక్షా॒మస్తు॑
 ఘృ॒త॑మస్య॒ రేతః॑ .. త్వాం గావో॑ఽవృణత రా॒జ్యాయ॒ త్వాꣳ హ॑వంత మ॒రుతః॑
 స్వ॒ర్కాః . వర్ష్మ॑న్ క్ష॒త్రస్య॑ క॒కుభి॑ శిశ్రియా॒ణస్తతో॑ న ఉ॒గ్రో వి భ॑జా॒
 వసూ॑ని .. వ్యృ॑ద్ధేన॒ వా ఏ॒ష ప॒శునా॑ యజతే॒ యస్యై॒తాని॒ న క్రి॒యంత॑ ఏ॒ష
 హ॒త్వై సమృ॑ద్ధేన యజతే॒ యస్యై॒తాని॑ క్రి॒యంతే᳚ .. 3. 3. 9.. పూ॒షా క్రి॒యంత॑
 ఏ॒షో᳚ఽష్టౌ చ॑ .. 3. 3. 9..

30 సూఱ్యో॑ దే॒వో ది॑వి॒షద్భ్యో॑ ధా॒తా క్ష॒త్రాయ॑ వా॒యుః ప్ర॒జాభ్యః॑ .
 బృహ॒స్పతి॑స్త్వా ప్ర॒జాప॑తయే॒ జ్యోతి॑ష్మతీం జుహోతు .. యస్యా᳚స్తే॒ హరి॑తో॒
 గర్భోఽథో॒ యోని॑ర్హిర॒ణ్యయీ᳚ . అంగా॒న్యహ్రు॑తా॒ యస్యై॒ తాం దే॒వైః సమ॑జీగమం
 .. ఆ వ॑ర్తన వర్తయ॒ ని ని॑వర్తన వర్త॒యేంద్ర॑ నర్దబుద . భూమ్యా॒శ్చత॑స్రః
 ప్ర॒దిశ॒స్తాభి॒రా వ॑ర్తయా॒ పునః॑ .. వి తే॑ భినద్మి తిక॒రీం వి యోనిం॒ వి
 గ॑వీ॒న్యౌ᳚ . వి

31 మా॒తరం॑ చ పు॒త్రం చ॒ వి గర్భం॑ చ జ॒రాయు॑ చ . బ॒హిస్తే॑ అస్తు॒
 బాలితి॑ . ఉ॒రు॒ద్ర॒ప్సో వి॒శ్వరూ॑ప॒ ఇందుః॒ పవ॑మానో॒ ధీర॑ ఆనంజ॒
 గర్భం᳚ .. ఏక॑పదీ ద్వి॒పదీ᳚ త్రి॒పదీ॒ చతు॑ష్పదీ॒ పంచ॑పదీ॒ షట్ప॑దీ
 స॒ప్తప॑ద్య॒ష్టాప॑దీ॒ భువ॒నాను॑ ప్రథతా॒గ్॒ స్వాహా᳚ . మ॒హీ ద్యౌః పృ॑థి॒వీ
 చ॑ న ఇ॒మం య॒జ్ఞం మి॑మిక్షతాం . పి॒పృ॒తాం నో॒ భరీ॑మభిః .. 3. 3. 10..

 గ॒వీ॒న్యౌ॑ వి చతు॑శ్చత్వారిꣳశచ్చ .. 3. 3. 10..

32 ఇ॒దం వా॑మా॒స్యే॑ హ॒విః ప్రి॒యమిం॑ద్రాబృహస్పతీ . ఉ॒క్థం మద॑శ్చ శస్యతే ..

 అ॒యం వాం॒ పరి॑షిచ్యతే॒ సోమ॑ ఇంద్రాబృహస్పతీ . చారు॒ర్మదా॑య పీ॒తయే᳚ .. అ॒స్మే
 ఇం॑ద్రాబృహస్పతీ ర॒యిం ధ॑త్తꣳ శత॒గ్వినం᳚ . అశ్వా॑వంతꣳ సహ॒స్రిణం᳚ ..

 బృహ॒స్పతి॑ర్నః॒ పరి॑ పాతు ప॒శ్చాదు॒తోత్త॑రస్మా॒దధ॑రాదఘా॒యోః . ఇంద్రః॑
 పు॒రస్తా॑దు॒త మ॑ధ్య॒తో నః॒ సఖా॒ సఖి॑భ్యో॒ వరి॑వః కృణోతు .. వి తే॒
 విష్వ॒గ్వాత॑జూతాసో అగ్నే॒ భామా॑సః

33 శుచే॒ శుచ॑యశ్చరంతి . తు॒వి॒మ్ర॒క్షాసో॑ ది॒వ్యా నవ॑గ్వా॒ వనా॑ వనంతి
 ధృష॒తా రు॒జంతః॑ .. త్వామ॑గ్నే॒ మాను॑షీరీడతే॒ విశో॑ హోత్రా॒విదం॒ వివి॑చిꣳ
 రత్న॒ధాత॑మం . గుహా॒ సంతꣳ॑ సుభగవి॒శ్వద॑ర్శతం తువిష్మ॒ణసꣳ॑
 సు॒యజం॑ ఘృత॒శ్రియం᳚ .. ధా॒తా ద॑దాతు నో ర॒యిమీశా॑నో॒ జగ॑త॒స్పతిః॑ .
 స నః॑ పూ॒ర్ణే న॑ వావనత్ .. ధా॒తా ప్ర॒జాయా॑ ఉ॒త రా॒య ఈ॑శే ధా॒తేదం విశ్వం॒
 భువ॑నం జజాన . ధా॒తా పు॒త్రం యజ॑మానాయ॒ దాతా॒

34 తస్మా॑ ఉ హ॒వ్యం ఘృ॒తవ॑ద్విధేమ .. ధా॒తా ద॑దాతు నో ర॒యిం ప్రాచీం᳚
 జీ॒వాతు॒మక్షి॑తాం . వ॒యం దే॒వస్య॑ ధీమహి సుమ॒తిꣳ స॒త్యరా॑ధసః ..

 ధా॒తా ద॑దాతు దా॒శుషే॒ వసూ॑ని ప్ర॒జాకా॑మాయ మీ॒ఢుషే॑ దురో॒ణే . తస్మై॑
 దే॒వా అ॒మృతాః॒ సం వ్య॑యంతాం॒ విశ్వే॑ దే॒వాసో॒ అది॑తిః స॒జోషాః᳚ .. అను॑
 నో॒ఽద్యాను॑మతిర్య॒జ్ఞం దే॒వేషు॑ మన్యతాం . అ॒గ్నిశ్చ॑ హవ్య॒వాహ॑నో॒ భవ॑తాం
 దా॒శుషే॒ మయః॑ .. అన్విద॑నుమతే॒ త్వం

35 మన్యా॑సై॒ శం చ॑ నః కృధి . క్రత్వే॒ దక్షా॑య నో హిను॒ ప్రణ॒ ఆయూꣳ॑షి
 తారిషః .. అను॑ మన్యతామను॒మన్య॑మానా ప్ర॒జావం॑తꣳ ర॒యిమక్షీ॑యమాణం .
 తస్యై॑ వ॒యꣳ హేడ॑సి॒ మాపి॑ భూమ॒ సా నో॑ దే॒వీ సు॒హవా॒ శర్మ॑ యచ్ఛతు ..

 యస్యా॑మి॒దం ప్ర॒దిశి॒ యద్వి॒రోచ॒తేఽను॑మతిం॒ ప్రతి॑ భూషంత్యా॒యవః॑ . యస్యా॑
 ఉ॒పస్థ॑ ఉ॒ర్వం॑తరి॑క్ష॒ꣳ॒ సా నో॑ దే॒వీ సు॒హవా॒ శర్మ॑ యచ్ఛతు ..

36 రా॒కామ॒హꣳ సు॒హవాꣳ॑ సుష్టు॒తీ హు॑వే శృ॒ణోతు॑ నః సు॒భగా॒
 బోధ॑తు॒ త్మనా᳚ . సీవ్య॒త్వపః॑ సూ॒చ్యాచ్ఛి॑ద్యమానయా॒ దదా॑తు వీ॒రꣳ
 శ॒తదా॑యము॒క్థ్యం᳚ .. యాస్తే॑ రాకే సుమ॒తయః॑ సు॒పేశ॑సో॒ యాభి॒ర్దదా॑సి
 దా॒శుషే॒ వసూ॑ని . తాభి॑ర్నో అ॒ద్య సు॒మనా॑ ఉ॒పాగ॑హి సహస్రపో॒షꣳ
 సు॑భగే॒ రరా॑ణా .. సినీ॑వాలి॒ యా సు॑పా॒ణిః .. కు॒హూమ॒హꣳ సు॒భగాం᳚
 విద్మ॒నాప॑సమ॒స్మిన్, య॒జ్ఞే సు॒హవాం᳚ జోహవీమి . సా నో॑ దదాతు॒ శ్రవ॑ణం పితృ॒ణాం
 తస్యా᳚స్తే దేవి హ॒విషా॑ విధేమ .. కు॒హూర్దే॒వానా॑మ॒మృత॑స్య॒ పత్నీ॒ హవ్యా॑ నో
 అ॒స్య హ॒విష॑శ్చికేతు . సం దా॒శుషే॑ కి॒రతు॒ భూరి॑ వా॒మꣳ రా॒యస్పోషం॑
 చికి॒తుషే॑ దధాతు .. 3. 3. 11.. భామా॑సో॒ దాతా॒ త్వమం॒తరి॑క్ష॒ꣳ॒ సా నో॑
 దే॒వీ సు॒హవా॒ శర్మ॑ యచ్ఛతు॒ శ్రవ॑ణం॒ చతు॑ర్విꣳశతిశ్చ .. 3. 3. 11..

 అగ్నే॑ తేజస్విన్వా॒యుర్వస॑వస్త్వై॒తద్వా అ॒పాం నా॑మ॒ధేయం॑ వా॒యుర॑సి ప్రా॒ణో నామ॑
దే॒వా వై యద్య॒జ్ఞేన॒ న ప్ర॒జాప॑తిర్దేవాసు॒రానా॑యు॒ర్దా ఏ॒తం యువా॑న॒ꣳ॒
సూఱ్యో॑ దే॒వ ఇ॒దం వా॒మేకా॑దశ ..

 అగ్నే॑ తేజస్విన్వా॒యుర॑సి॒ ఛంద॑సాం వీ॒ర్యం॑ మా॒తరం॑ చ॒ షట్త్రిꣳ॑శత్ ..

 అగ్నే॑ తేజస్విన్ చికి॒తుషే॑ దధాతు ..

తృతీయకాండే చతుర్థః ప్రశ్నః 4

1 వి వా ఏ॒తస్య॑ య॒జ్ఞ ఋ॑ధ్యతే॒ యస్య॑ హ॒విర॑తి॒రిచ్య॑తే॒ సూఱ్యో॑
   దే॒వో ది॑వి॒షద్భ్య॒ ఇత్యా॑హ॒ బృహ॒స్పతి॑నా చై॒వాస్య॑ ప్ర॒జాప॑తినా చ
   య॒జ్ఞస్య॒ వ్యృ॑ద్ధ॒మపి॑ వపతి॒ రక్షాꣳ॑సి॒ వా ఏ॒తత్ప॒శుꣳ స॑చంతే॒
   యదే॑కదేవ॒త్య॑ ఆల॑బ్ధో॒ భూయా॒న్భవ॑తి॒ యస్యా᳚స్తే॒ హరి॑తో॒ గర్భ॒ ఇత్యా॑హ
   దేవ॒త్రైవైనాం᳚ గమయతి॒ రక్ష॑సా॒మప॑హత్యా॒ ఆ వ॑ర్తన వర్త॒యేత్యా॑హ॒

2 బ్రహ్మ॑ణై॒వైన॒మా వ॑ర్తయతి॒ వి తే॑ భినద్మి తక॒రీమిత్యా॑హ యథా
   య॒జురే॒వైతదు॑రుద్ర॒ప్సో వి॒శ్వరూ॑ప॒ ఇందు॒రిత్యా॑హ ప్ర॒జా వై ప॒శవ॒ ఇందుః॑
   ప్ర॒జయై॒వైనం॑ ప॒శుభిః॒ సమ॑ర్ధయతి॒ దివం॒ వై య॒జ్ఞస్య॒ వ్యృ॑ద్ధం
   గచ్ఛతి పృథి॒వీమతి॑రిక్తం॒ తద్యన్న శ॒మయే॒దార్తి॒మార్చ్ఛే॒ద్యజ॑మానో మ॒హీ
   ద్యౌః పృ॑థి॒వీ చ॑ న॒ ఇత్యా॑

3 ఽహ॒ ద్యావా॑పృథి॒వీభ్యా॑మే॒వ య॒జ్ఞస్య॒ వ్యృ॑ద్ధం॒ చాతి॑రిక్తం చ
   శమయతి॒ నార్తి॒మార్చ్ఛ॑తి॒ యజ॑మానో॒ భస్మ॑నా॒భి సమూ॑హతి స్వ॒గాకృ॑త్యా॒
   అథో॑ అ॒నయో॒ర్వా ఏ॒ష గర్భో॒ఽనయో॑రే॒వైనం॑ దధాతి॒ యద॑వ॒ద్యేదతి॒
   తద్రే॑చయే॒ద్యన్నావ॒ద్యేత్ ప॒శోరాల॑బ్ధస్య॒ నావ॑ ద్యేత్ పు॒రస్తా॒న్నాభ్యా॑
   అ॒న్యద॑వ॒ద్యేదు॒పరి॑ష్టాద॒న్యత్పు॒రస్తా॒ద్వై నాభ్యై᳚

4 ప్రా॒ణ ఉ॒పరి॑ష్టాదపా॒నో యావా॑నే॒వ ప॒శుస్తస్యావ॑ ద్యతి॒ విష్ణ॑వే
 శిపివి॒ష్టాయ॑ జుహోతి॒ యద్వై య॒జ్ఞస్యా॑తి॒రిచ్య॑తే॒ యః ప॒శోర్భూ॒మా యా
 పుష్టి॒స్తద్విష్ణుః॑ శిపివి॒ష్టోఽతి॑రిక్త ఏ॒వాతి॑రిక్తం దధా॒త్యతి॑రిక్తస్య॒ శాంత్యా॑
 అ॒ష్టాప్రూ॒డ్ఢిర॑ణ్యం॒ దక్షి॑ణా॒ష్టాప॑దీ॒ హ్యే॑షాత్మా న॑వ॒మః ప॒శోరాప్త్యా॑
 అంతరకో॒శ ఉ॒ష్ణీషే॒ణావి॑ష్టితం భవత్యే॒వమి॑వ॒ హి ప॒శురుల్బ॑మివ॒ చర్మే॑వ
 మా॒ꣳ॒సమి॒వాస్థీ॑వ॒ యావా॑నే॒వ ప॒శుస్తమా॒ప్త్వావ॑ రుంధే॒ యస్యై॒షా య॒జ్ఞే
 ప్రాయ॑శ్చిత్తిః క్రి॒యత॑ ఇ॒ష్ట్వా వసీ॑యాన్భవతి .. 3. 4. 1.. వ॒ర్త॒యేత్యా॑హ న॒
 ఇతి॒ వై నాభ్యా॒ ఉల్బ॑మి॒వైక॑విꣳశతిశ్చ .. 3. 4. 1..

5 ఆ వా॑యో భూష శుచిపా॒ ఉప॑ నః స॒హస్రం॑ తే ని॒యుతో॑ విశ్వవార . ఉపో॑ తే॒
 అంధో॒ మద్య॑మయామి॒ యస్య॑ దేవ దధి॒షే పూ᳚ర్వ॒పేయం᳚ .. ఆకూ᳚త్యై త్వా॒ కామా॑య
 త్వా స॒మృధే᳚ త్వా కిక్కి॒టా తే॒ మనః॑ ప్ర॒జాప॑తయే॒ స్వాహా॑ కిక్కి॒టా తే᳚ ప్రా॒ణం
 వా॒యవే॒ స్వాహా॑ కిక్కి॒టా తే॒ చక్షుః॒ సూర్యా॑య॒ స్వాహా॑ కిక్కి॒టా తే॒ శ్రోత్రం॒
 ద్యావా॑పృథి॒వీభ్యా॒గ్॒ స్వాహా॑ కిక్కి॒టా తే॒ వాచ॒ꣳ॒ సర॑స్వత్యై॒ స్వాహా॒

6 త్వం తు॒రీయా॑ వ॒శినీ॑ వ॒శాసి॑ స॒కృద్యత్త్వా॒ మన॑సా॒ గర్భ॒ ఆశ॑యత్
 . వ॒శా త్వం వ॒శినీ॑ గచ్ఛ దే॒వాంథ్స॒త్యాః సం॑తు॒ యజ॑మానస్య॒ కామాః᳚ ..

 అ॒జాసి॑ రయి॒ష్ఠా పృ॑థి॒వ్యాꣳ సీ॑దో॒ర్ధ్వాంతరి॑క్ష॒ముప॑ తిష్ఠస్వ ది॒వి
 తే॑ బృ॒హద్భాః . తంతుం॑ త॒న్వన్రజ॑సో భా॒నుమన్వి॑హి॒ జ్యోతి॑ష్మతః ప॒థో
 ర॑క్ష ధి॒యా కృ॒తాన్ . అ॒ను॒ల్బ॒ణం వ॑యత॒ జోగు॑వా॒మపో॒ మను॑ర్భవ జ॒నయా॒
 దైవ్యం॒ జనం᳚ .. మన॑సో హ॒విర॑సి ప్ర॒జాప॑తే॒ర్వర్ణో॒ గాత్రా॑ణాం తే గాత్ర॒భాజో॑
 భూయాస్మ .. 3. 4. 2.. సర॑స్వత్యై॒ స్వాహా॒ మను॒స్త్రయో॑దశ చ .. 3. 4. 2..

7 ఇ॒మే వై స॒హాస్తాం॒ తే వా॒యుర్వ్య॑వా॒త్తే గర్భ॑మదధాతాం॒
 తꣳ సోమః॒ ప్రాజ॑నయద॒గ్నిర॑గ్రసత॒ స ఏ॒తం
 ప్ర॒జాప॑తిరాగ్నే॒యమ॒ష్టాక॑పాలమపశ్య॒త్తం నిర॑వప॒త్తేనై॒వైనా॑మ॒గ్నేరధి॒
 నిర॑క్రీణా॒త్తస్మా॒దప్య॑న్యదేవ॒త్యా॑మా॒లభ॑మాన ఆగ్నే॒యమ॒ష్టాక॑పాలం
 పు॒రస్తా॒న్నిర్వ॑పేద॒గ్నేరే॒వైనా॒మధి॑ ని॒ష్క్రీయాల॑భతే॒ యద్

8 వా॒యుర్వ్యవా॒త్తస్మా᳚ద్వాయ॒వ్యా॑ యది॒మే గర్భ॒మద॑ధాతాం॒ తస్మా᳚ద్
 ద్యావాపృథి॒వ్యా॑ యథ్సోమః॒ ప్రాజ॑నయద॒గ్నిరగ్ర॑సత॒ తస్మా॑దగ్నీషో॒మీయా॒
 యద॒నయో᳚ర్వియ॒త్యోర్వాగవ॑ద॒త్తస్మా᳚థ్సారస్వ॒తీ యత్ప్ర॒జాప॑తిర॒గ్నేరధి॑
 ని॒రక్రీ॑ణా॒త్ తస్మా᳚త్ ప్రాజాప॒త్యా సా వా ఏ॒షా స॑ర్వదేవ॒త్యా॑ యద॒జా వ॒శా
 వా॑య॒వ్యా॑మా ల॑భేత॒ భూతి॑కామో వా॒యుర్వై క్షేపి॑ష్ఠా దే॒వతా॑ వా॒యుమే॒వ స్వేన॑

9 భాగ॒ధేయే॒నోప॑ ధావతి॒ స ఏ॒వైనం॒ భూతిం॑ గమయతి ద్యావాపృథి॒వ్యా॑మా
 ల॑భేత కృ॒షమా॑ణః ప్రతి॒ష్ఠాకా॑మో ది॒వ ఏ॒వాస్మై॑ ప॒ర్జన్యో॑ వర్షతి॒
 వ్య॑స్యామోష॑ధయో రోహంతి స॒మర్ధు॑కమస్య స॒స్యం భ॑వత్యగ్నీషో॒మీయా॒మా
 ల॑భేత॒ యః కా॒మయే॒తాన్న॑వానన్నా॒దః స్యా॒మిత్య॒గ్నినై॒వాన్న॒మవ॑ రుంధే॒
 సోమే॑నా॒న్నాద్య॒మన్న॑వానే॒వాన్నా॒దో భ॑వతి సారస్వ॒తీమా ల॑భేత॒ య

10 ఈ᳚శ్వ॒రో వా॒చో వది॑తోః॒ సన్వాచం॒ న వదే॒ద్వాగ్వై సర॑స్వతీ॒ సర॑స్వతీమే॒వ
 స్వేన॑ భాగ॒ధేయే॒నోప॑ ధావతి॒ సైవాస్మి॒న్వాచం॑ దధాతి ప్రాజాప॒త్యామా
 ల॑భేత॒ యః కా॒మయే॒తాన॑భిజితమ॒భి జ॑యేయ॒మితి॑ ప్ర॒జాప॑తిః॒ సర్వా॑
 దే॒వతా॑ దే॒వతా॑భిరే॒వాన॑భిజితమ॒భి జ॑యతి వాయ॒వ్య॑యో॒పాక॑రోతి
 వా॒యోరే॒వైనా॑మవ॒రుధ్యా ల॑భత॒ ఆకూ᳚త్యై త్వా॒ కామా॑య॒ త్వే

11 త్యా॑హ యథాయ॒జురే॒వైతత్ కి॑క్కిటా॒కారం॑ జుహోతి కిక్కిటాకా॒రేణ॒ వై గ్రా॒మ్యాః
 ప॒శవో॑ రమంతే॒ ప్రార॒ణ్యాః ప॑తంతి॒ యత్కి॑క్కిటా॒కారం॑ జు॒హోతి॑ గ్రా॒మ్యాణాం᳚
 పశూ॒నాం ధృత్యై॒ పర్య॑గ్నౌ క్రి॒యమా॑ణే జుహోతి॒ జీవం॑తీమే॒వైనాꣳ॑ సువ॒ర్గం
 లో॒కం గ॑మయతి॒ త్వం తు॒రీయా॑ వ॒శినీ॑ వ॒శాసీత్యా॑హ దేవ॒త్రైవైనాం᳚ గమయతి
 స॒త్యాః సం॑తు॒ యజ॑మానస్య॒ కామా॒ ఇత్యా॑హై॒ష వై కామో॒

12 యజ॑మానస్య॒ యదనా᳚ర్త ఉ॒దృచం॒ గచ్ఛ॑తి॒ తస్మా॑దే॒వమా॑హా॒జాసి॑
 రయి॒ష్ఠేత్యా॑హై॒ష్వే॑వైనాం᳚ లో॒కేషు॒ ప్రతి॑ష్ఠాపయతి ది॒వి తే॑ బృ॒హద్భా
 ఇత్యా॑హ సువ॒ర్గ ఏ॒వాస్మై॑ లో॒కే జ్యోతి॑ర్దధాతి॒ తంతుం॑ త॒న్వన్రజ॑సో
 భా॒నుమన్వి॒హీత్యా॑హే॒మానే॒వాస్మై॑ లో॒కాంజ్యోతి॑ష్మతః కరోత్యనుల్బ॒ణం వ॑యత॒
 జోగు॑వా॒మప॒ ఇత్యా॑

13 ఽహ యదే॒వ య॒జ్ఞ ఉ॒ల్బణం॑ క్రి॒యతే॒ తస్యై॒వైషా శాంతి॒ర్మను॑ర్భవ
 జ॒నయా॒ దైవ్యం॒ జన॒మిత్యా॑హ మాన॒వ్యో॑ వై ప్ర॒జాస్తా ఏ॒వాద్యాః᳚ కురుతే॒
 మన॑సో హ॒విర॒సీత్యా॑హ స్వ॒గాకృ॑త్యై॒ గాత్రా॑ణాం తే గాత్ర॒భాజో॑
 భూయా॒స్మేత్యా॑హా॒శిష॑మే॒వైతామా శా᳚స్తే॒ తస్యై॒ వా ఏ॒తస్యా॒
 ఏక॑మే॒వాదే॑వయజనం॒ యదాల॑బ్ధాయామ॒భ్రో

14 భవ॑తి॒ యదాల॑బ్ధాయామ॒భ్రః స్యాద॒ప్సు వా᳚ ప్రవే॒శయే॒థ్సర్వాం᳚ వా॒
 ప్రాశ్నీ॑యా॒ద్యద॒ప్సు ప్ర॑వే॒శయే᳚ద్యజ్ఞవేశ॒సం కు॑ర్యా॒థ్సర్వా॑మే॒వ
 ప్రాశ్నీ॑యాదింద్రి॒యమే॒వాత్మంధ॑త్తే॒ సా వా ఏ॒షా త్ర॑యా॒ణామే॒వావ॑రుద్ధా
 సంవథ్సర॒సదః॑ సహస్రయా॒జినో॑ గృహమే॒ధిన॒స్త ఏ॒వైతయా॑
 యజేరం॒తేషా॑మే॒వైషాప్తా .. 3. 4. 3.. యథ్స్వేన॑ సారస్వ॒తీమా ల॑భేత॒ యః కామా॑య
 త్వా॒ కామోప॒ ఇత్య॒బ్భ్రో ద్విచ॑త్వారిꣳశచ్చ .. 3. 4. 3..

15 చి॒త్తం చ॒ చిత్తి॒శ్చాకూ॑తం॒ చాకూ॑తిశ్చ॒ విజ్ఞా॑తం చ వి॒జ్ఞానం॑ చ॒
 మన॑శ్చ॒ శక్వ॑రీశ్చ॒ దర్శ॑శ్చ పూ॒ర్ణమా॑సశ్చ బృ॒హచ్చ॑ రథంత॒రం
 చ॑ ప్ర॒జాప॑తి॒ర్జయా॒నింద్రా॑య॒ వృష్ణే॒ ప్రాయ॑చ్ఛదు॒గ్రః పృ॑త॒నాజ్యే॑షు॒
 తస్మై॒ విశః॒ సమ॑నమంత॒ సర్వాః॒ స ఉ॒గ్రః స హి హవ్యో॑ బ॒భూవ॑ దేవాసు॒రాః
 సంయ॑త్తా ఆసం॒థ్స ఇంద్రః॑ ప్ర॒జాప॑తి॒ముపా॑ధావ॒త్తస్మా॑ ఏ॒తాంజయా॒న్ ప్రాయ॑చ్ఛ॒త్
 తాన॑జుహో॒త్తతో॒ వై దే॒వా అసు॑రానజయ॒న్॒ యదజ॑యం॒తజ్జయా॑నాం జయ॒త్వ2ꣳ
 స్పర్ధ॑మానేనై॒తే హో॑త॒వ్యా॑ జయ॑త్యే॒వ తాం పృత॑నాం .. 3. 4. 4.. ఉప॒ పంచ॑
 విꣳశతిశ్చ .. 3. 4. 4..

16 అ॒గ్నిర్భూ॒తానా॒మధి॑పతిః॒ స మా॑వ॒త్వింద్రో᳚ జ్యే॒ష్ఠానాం᳚ య॒మః
 పృ॑థి॒వ్యా వా॒యురం॒తరి॑క్షస్య॒ సూఱ్యో॑ ది॒వశ్చం॒ద్రమా॒ నక్ష॑త్రాణాం॒
 బృహ॒స్పతి॒ర్బ్రహ్మ॑ణో మి॒త్రః స॒త్యానాం॒ వరు॑ణో॒ఽపాꣳ స॑ము॒ద్రః
 స్రో॒త్యానా॒మన్న॒ꣳ॒ సామ్రా᳚జ్యానా॒మధి॑పతి॒ తన్మా॑వతు॒ సోమ॒ ఓష॑ధీనాꣳ
 సవి॒తా ప్ర॑స॒వానాꣳ॑ రు॒ద్రః ప॑శూ॒నాం త్వష్టా॑ రూ॒పాణాం॒ విష్ణుః॒ పర్వ॑తానాం
 మ॒రుతో॑ గ॒ణానా॒మధి॑పతయ॒స్తే మా॑వంతు॒ పిత॑రః పితామహాః పరేఽవరే॒
 తతా᳚స్తతామహా ఇ॒హ మా॑వత . అ॒స్మిన్ బ్రహ్మ॑న్న॒స్మిన్ క్ష॒త్రే᳚ఽస్యామా॒శిష్య॒స్యాం
 పు॑రో॒ధాయా॑మ॒స్మిన్ కర్మ॑న్న॒స్యాం దే॒వహూ᳚త్యాం .. 3. 4. 5.. అ॒వ॒రే॒ స॒ప్తద॑శ
 చ .. 3. 4. 5..

17 దే॒వా వై యద్య॒జ్ఞేఽకు॑ర్వత॒ తదసు॑రా అకుర్వత॒ తే దే॒వా
 ఏ॒తాన॑భ్యాతా॒నాన॑పశ్యం॒తాన॒భ్యాత॑న్వత॒ యద్దే॒వానాం॒ కర్మాసీ॒దార్ధ్య॑త॒
 తద్యదసు॑రాణాం॒ న తదా᳚ర్ధ్యత॒ యేన॒ కర్మ॒ణేర్థ్సే॒త్తత్ర॑ హోత॒వ్యా॑ ఋ॒ధ్నోత్యే॒వ
 తేన॒ కర్మ॑ణా॒ యద్విశ్వే॑ దే॒వాః స॒మభ॑రం॒తస్మా॑దభ్యాతా॒నా వై᳚శ్వదే॒వా
 యత్ప్ర॒జాప॑తి॒ర్జయా॒న్ప్రాయ॑చ్ఛ॒త్తస్మా॒జ్జయాః᳚ ప్రాజాప॒త్యా

18 యద్రా᳚ష్ట్ర॒భృద్భీ॑ రా॒ష్ట్రమాద॑దత॒ తద్రా᳚ష్ట్ర॒భృతాꣳ॑
 రాష్ట్రభృ॒త్త్వం తే దే॒వా అ॑భ్యాతా॒నైరసు॑రాన॒భ్యాత॑న్వత॒ జయై॑రజయన్
 రాష్ట్ర॒భృద్భీ॑ రా॒ష్ట్రమాద॑దత॒ యద్దే॒వా అ॑భ్యాతా॒నైరసు॑రాన॒భ్యాత॑న్వత॒
 తద॑భ్యాతా॒నానా॑మభ్యాతాన॒త్వం యజ్జయై॒రజ॑యం॒తజ్జయా॑నాం జయ॒త్వం
 యద్రా᳚ష్ట్ర॒భృద్భీ॑ రా॒ష్ట్రమాద॑దత॒ తద్రా᳚ష్ట్ర॒భృతాꣳ॑
 రాష్ట్రభృ॒త్త్వం తతో॑ దే॒వా అభ॑వ॒న్పరాసు॑రా॒ యో భ్రాతృ॑వ్యవాం॒థ్స్యాథ్స
 ఏ॒తాంజు॑హుయాదభ్యాతా॒నైరే॒వ భ్రాతృ॑వ్యాన॒భ్యాత॑నుతే॒ జయై᳚ర్జయతి
 రాష్ట్ర॒భృద్భీ॑ రా॒ష్ట్రమా ద॑త్తే॒ భవ॑త్యా॒త్మనా॒ పరా᳚స్య॒ భ్రాతృ॑వ్యో
 భవతి .. 3. 4. 6.. ప్రా॒జా॒ప॒త్యాస్సో᳚ష్టాద॑శ చ .. 3. 4. 6..

19 ఋ॒తా॒షాడృ॒తధా॑మా॒గ్నిర్గం॑ధ॒ర్వస్తస్యౌష॑ధయోఽప్స॒రస॒ ఊర్జో॒
 నామ॒ స ఇ॒దం బ్రహ్మ॑ క్ష॒త్రం పా॑తు॒ తా ఇ॒దం బ్రహ్మ॑ క్ష॒త్రం పాం᳚తు॒
 తస్మై॒ స్వాహా॒ తాభ్యః॒ స్వాహా॑ సꣳహి॒తో వి॒శ్వసా॑మా॒ సూఱ్యో॑ గంధ॒ర్వస్తస్య॒
 మరీ॑చయోఽప్స॒రస॑ ఆ॒యువః॑ సుషు॒మ్నః సూర్య॑రశ్మిశ్చం॒ద్రమా॑ గంధ॒ర్వస్తస్య॒
 నక్ష॑త్రాణ్యప్స॒రసో॑ బే॒కుర॑యో భు॒జ్యుః సు॑ప॒ర్ణో య॒జ్ఞో గం॑ధ॒ర్వస్తస్య॒
 దక్షి॑ణా అప్స॒రసః॑ స్త॒వాః ప్ర॒జాప॑తిర్వి॒శ్వక॑ర్మా॒ మనో॑

20 గంధ॒ర్వస్తస్య॑ర్క్సా॒మాన్య॑ప్స॒రసో॒ వహ్న॑య ఇషి॒రో వి॒శ్వవ్య॑చా॒ వాతో॑
 గంధ॒ర్వస్తస్యాపో᳚ఽప్స॒రసో॑ ము॒దా భువ॑నస్య పతే॒ యస్య॑ త ఉ॒పరి॑ గృ॒హా
 ఇ॒హ చ॑ . స నో॑ రా॒స్వాజ్యా॑నిꣳ రా॒యస్పోషꣳ॑ సు॒వీర్యꣳ॑ సంవథ్స॒రీణాగ్॑
 స్వ॒స్తిం .. ప॒ర॒మే॒ష్ఠ్యధి॑పతిర్మృ॒త్యుర్గం॑ధ॒ర్వస్తస్య॒ విశ్వ॑మప్స॒రసో॒
 భువః॑ సుక్షి॒తిః సుభూ॑తిర్భద్ర॒కృథ్సువ॑ర్వాన్ప॒ర్జన్యో॑ గంధ॒ర్వస్తస్య॑
 వి॒ద్యుతో᳚ఽప్స॒రసో॒ రుచో॑ దూ॒రేహే॑తిరమృడ॒యో

21 మృ॒త్యుర్గం॑ధ॒ర్వస్తస్య॑ ప్ర॒జా అ॑ప్స॒రసో॑ భీ॒రువ॒శ్చారుః॑ కృపణకా॒శీ
 కామో॑ గంధ॒ర్వస్తస్యా॒ధయో᳚ఽప్స॒రసః॑ శో॒చయం॑తీ॒ర్నామ॒ స ఇ॒దం బ్రహ్మ॑
 క్ష॒త్రం పా॑తు॒ తా ఇ॒దం బ్రహ్మ॑ క్ష॒త్రం పాం᳚తు॒ తస్మై॒ స్వాహా॒ తాభ్యః॒ స్వాహా॒
 స నో॑ భువనస్య పతే॒ యస్య॑ త ఉ॒పరి॑ గృ॒హా ఇ॒హ చ॑ . ఉ॒రు బ్రహ్మ॑ణే॒ఽస్మై
 క్ష॒త్రాయ॒ మహి॒ శర్మ॑ యచ్ఛ .. 3. 4. 7.. మనో॑ఽమృడ॒యష్షట్చ॑త్వారిꣳశచ్చ
 .. 3. 4. 7..

22 రా॒ష్ట్రకా॑మాయ హోత॒వ్యా॑ రా॒ష్ట్రం వై రా᳚ష్ట్ర॒భృతో॑ రా॒ష్ట్రేణై॒వాస్మై॑
 రా॒ష్ట్రమవ॑ రుంధే రా॒ష్ట్రమే॒వ భ॑వత్యా॒త్మనే॑ హోత॒వ్యా॑ రా॒ష్ట్రం వై
 రా᳚ష్ట్ర॒భృతో॑ రా॒ష్ట్రం ప్ర॒జా రా॒ష్ట్రం ప॒శవో॑ రా॒ష్ట్రం యచ్ఛ్రేష్ఠో॒
 భవ॑తి రా॒ష్ట్రేణై॒వ రా॒ష్ట్రమవ॑ రుంధే॒ వసి॑ష్ఠః సమా॒నానాం᳚ భవతి॒
 గ్రామ॑కామాయ హోత॒వ్యా॑ రా॒ష్ట్రం వై రా᳚ష్ట్ర॒భృతో॑ రా॒ష్ట్రꣳ స॑జా॒తా
 రా॒ష్ట్రేణై॒వాస్మై॑ రా॒ష్ట్రꣳ స॑జా॒తానవ॑ రుంధే గ్రా॒

23 మ్యే॑వ భ॑వత్యధి॒దేవ॑నే జుహోత్యధి॒దేవ॑న ఏ॒వాస్మై॑ సజా॒తానవ॑ రుంధే॒
 త ఏ॑న॒మవ॑రుద్ధా॒ ఉప॑ తిష్ఠంతే రథము॒ఖ ఓజ॑స్కామస్య హోత॒వ్యా॑ ఓజో॒
 వై రా᳚ష్ట్ర॒భృత॒ ఓజో॒ రథ॒ ఓజ॑సై॒వాస్మా॒ ఓజోఽవ॑ రుంధ ఓజ॒స్వ్యే॑వ
 భ॑వతి॒ యో రా॒ష్ట్రాదప॑భూతః॒ స్యాత్తస్మై॑ హోత॒వ్యా॑ యావం॑తోఽస్య॒ రథాః॒
 స్యుస్తాన్బ్రూ॑యాద్యుం॒ఘ్వమితి॑ రా॒ష్ట్రమే॒వాస్మై॑ యున॒క్త్యా

24 ఽహు॑తయో॒ వా ఏ॒తస్యాక్లృ॑ప్తా॒ యస్య॑ రా॒ష్ట్రం న కల్ప॑తే స్వర॒థస్య॒
 దక్షి॑ణం చ॒క్రం ప్ర॒వృహ్య॑ నా॒డీమ॒భి జు॑హుయా॒దాహు॑తీరే॒వాస్య॑ కల్పయతి॒
 తా అ॑స్య॒ కల్ప॑మానా రా॒ష్ట్రమను॑ కల్పతే సంగ్రా॒మే సంయ॑త్తే హోత॒వ్యా॑ రా॒ష్ట్రం
 వై రా᳚ష్ట్ర॒భృతో॑ రా॒ష్ట్రే ఖలు॒ వా ఏ॒తే వ్యాయ॑చ్ఛంతే॒ యే సం॑గ్రా॒మꣳ
 సం॒యంతి॒ యస్య॒ పూర్వ॑స్య॒ జుహ్వ॑తి॒ స ఏ॒వ భ॑వతి॒ జయ॑తి॒ తꣳ
 సం॑గ్రా॒మం మాం᳚ధు॒క ఇ॒ధ్మో

25 భ॑వ॒త్యంగా॑రా ఏ॒వ ప్ర॑తి॒వేష్ట॑మానా అ॒మిత్రా॑ణామస్య॒ సేనాం॒ ప్రతి॑
 వేష్టయంతి॒ య ఉ॒న్మాద్యే॒త్తస్మై॑ హోత॒వ్యా॑ గంధర్వాప్స॒రసో॒ వా ఏ॒తమున్మా॑దయంతి॒
 య ఉ॒న్మాద్య॑త్యే॒తే ఖలు॒ వై గం॑ధర్వాప్స॒రసో॒ యద్రా᳚ష్ట్ర॒భృత॒స్తస్మై॒
 స్వాహా॒ తాభ్యః॒ స్వాహేతి॑ జుహోతి॒ తేనై॒వైనా᳚ఙ్ఛమయతి॒ నైయ॑గ్రోధ॒ ఔదుం॑బర॒
 ఆశ్వ॑త్థః॒ ప్లాక్ష॒ ఇతీ॒ధ్మో భ॑వత్యే॒తే వై గం॑ధర్వాప్స॒రసాం᳚ గృ॒హాః స్వ
 ఏ॒వైనా॑

26 నా॒యత॑నే శమయత్యభి॒చర॑తా ప్రతిలో॒మꣳ హో॑త॒వ్యాః᳚ ప్రా॒ణానే॒వాస్య॑
 ప్ర॒తీచః॒ ప్రతి॑ యౌతి॒ తం తతో॒ యేన॒ కేన॑ చ స్తృణుతే॒ స్వకృ॑త॒ ఇరి॑ణే
 జుహోతి ప్రద॒రే వై॒తద్వా అ॒స్యై నిరృ॑తిగృహీతం॒ నిఋర్॑తిగృహీత ఏ॒వైనం॒
 నిఋర్॑త్యా గ్రాహయతి॒ యద్వా॒చః క్రూ॒రం తేన॒ వష॑ట్కరోతి వా॒చ ఏ॒వైనం॑
 క్రూ॒రేణ॒ ప్ర వృ॑శ్చతి తా॒జగార్తి॒మార్చ్ఛ॑తి॒ యస్య॑ కా॒మయే॑తా॒న్నాద్య॒

27 మా ద॑దీ॒యేతి॒ తస్య॑ స॒భాయా॑ముత్తా॒నో ని॒పద్య॒ భువ॑నస్య
 పత॒ ఇతి॒ తృణా॑ని॒ సం గృ॑హ్ణీయాత్ప్ర॒జాప॑తి॒ర్వై భువ॑నస్య॒ పతిః॑
 ప్ర॒జాప॑తినై॒వాస్యా॒న్నాద్య॒మా ద॑త్త ఇ॒దమ॒హమ॒ముష్యా॑ముష్యాయ॒ణస్యా॒న్నాద్యꣳ॑
 హరా॒మీత్యా॑హా॒న్నాద్య॑మే॒వాస్య॑ హరతి ష॒డ్భిర్హ॑రతి॒ షడ్వా ఋ॒తవః॑
 ప్ర॒జాప॑తినై॒వాస్యా॒న్నాద్య॑మా॒దాయ॒ర్తవో᳚ఽస్మా॒ అను॒ ప్ర య॑చ్ఛంతి॒

28 యో జ్యే॒ష్ఠబం॑ధు॒రప॑భూతః॒ స్యాత్త2ꣳ స్థలే॑ఽవ॒సాయ్య॑ బ్రహ్మౌద॒నం
 చతుః॑శరావం ప॒క్త్వా తస్మై॑ హోత॒వ్యా॑ వర్ష్మ॒ వై రా᳚ష్ట్ర॒భృతో॒ వర్ష్మ॒
 స్థలం॒ వర్ష్మ॑ణై॒వైనం॒ వర్ష్మ॑ సమా॒నానాం᳚ గమయతి॒ చతుః॑శరావో భవతి
 ది॒క్ష్వే॑వ ప్రతి॑ తిష్ఠతి క్షీ॒రే భ॑వతి॒ రుచ॑మే॒వాస్మిం॑దధా॒త్యుద్ధ॑రతి
 శృత॒త్వాయ॑ స॒ర్పిష్వా᳚న్భవతి మేధ్య॒త్వాయ॑ చ॒త్వార॑ ఆర్షే॒యాః ప్రాశ్నం॑తి
 ది॒శామే॒వ జ్యోతి॑షి జుహోతి .. 3. 4. 8.. గ్రా॒మీ యు॑నక్తీ॒ధ్మః స్వ ఏ॒వైనా॑న॒న్నాద్యం॑
 యచ్ఛం॒త్యేకా॒న్న పం॑చా॒శచ్చ॑ .. 3. 4. 8..

29 దేవి॑కా॒ నిర్వ॑పేత్ప్ర॒జాకా॑మ॒శ్ఛందాꣳ॑సి॒ వై దేవి॑కా॒శ్ఛందాꣳ॑సీవ॒
 ఖలు॒ వై ప్ర॒జాశ్ఛందో॑భిరే॒వాస్మై᳚ ప్ర॒జాః ప్ర జ॑నయతి ప్రథ॒మం ధా॒తారం॑
 కరోతి మిథు॒నీ ఏ॒వ తేన॑ కరో॒త్యన్వే॒వాస్మా॒ అను॑మతిర్మన్యతే రా॒తే రా॒కా ప్ర
 సి॑నీవా॒లీ జ॑నయతి ప్ర॒జాస్వే॒వ ప్రజా॑తాసు కు॒హ్వా॑ వాచం॑ దధాత్యే॒తా ఏ॒వ
 నిర్వ॑పేత్ప॒శుకా॑మ॒శ్ఛందాꣳ॑సి॒ వై దేవి॑కా॒శ్ఛందాꣳ॑సీ

30 వ॒ ఖలు॒ వై ప॒శవ॒శ్ఛందో॑భిరే॒వాస్మై॑ ప॒శూన్ ప్ర జ॑నయతి ప్రథ॒మం
 ధా॒తారం॑ కరోతి॒ ప్రైవ తేన॑ వాపయ॒త్యన్వే॒వాస్మా॒ అను॑మతిర్మన్యతే రా॒తే రా॒కా
 ప్ర సి॑నీవా॒లీ జ॑నయతి ప॒శూనే॒వ ప్రజా॑తాన్కు॒హ్వా᳚ ప్రతి॑ష్ఠాపయత్యే॒తా ఏ॒వ
 నిర్వ॑పే॒ద్గ్రామ॑కామ॒శ్ఛందాꣳ॑సి॒ వై దేవి॑కా॒శ్ఛందాꣳ॑సీవ॒ ఖలు॒
 వై గ్రామ॒శ్ఛందో॑భిరే॒వాస్మై॒ గ్రామ॒

31 మవ॑ రుంధే మధ్య॒తో ధా॒తారం॑ కరోతి మధ్య॒త ఏ॒వైనం॒ గ్రామ॑స్య దధాత్యే॒తా
 ఏ॒వ నిర్వ॑పే॒జ్జ్యోగా॑మయావీ॒ ఛందాꣳ॑సి॒ వై దేవి॑కా॒శ్ఛందాꣳ॑సి॒ ఖలు॒
 వా ఏ॒తమ॒భి మ॑న్యంతే॒ యస్య॒ జ్యోగా॒మయ॑తి॒ ఛందో॑భిరే॒వైన॑మగ॒దం క॑రోతి
 మధ్య॒తో ధా॒తారం॑ కరోతి మధ్య॒తో వా ఏ॒తస్యాఽక్లృ॑ప్తం॒ యస్య॒ జ్యోగా॒మయ॑తి
 మధ్య॒త ఏ॒వాస్య॒ తేన॑ కల్పయత్యే॒తా ఏ॒వ ని

32 ర్వ॑పే॒ద్యం య॒జ్ఞో నోప॒నమే॒చ్ఛందాꣳ॑సి॒ వై దేవి॑కా॒శ్ఛందాꣳ॑సి॒
 ఖలు॒ వా ఏ॒తం నోప॑ నమంతి॒ యం య॒జ్ఞో నోప॒నమ॑తి ప్రథ॒మం ధా॒తారం॑
 కరోతి ముఖ॒త ఏ॒వాస్మై॒ ఛందాꣳ॑సి దధా॒త్యుపై॑నం య॒జ్ఞో న॑మత్యే॒తా ఏ॒వ
 నిర్వ॑పేదీజా॒నశ్ఛందాꣳ॑సి॒ వై దేవి॑కా యా॒తయా॑మానీవ॒ ఖలు॒ వా ఏ॒తస్య॒
 ఛందాꣳ॑సి॒ య ఈ॑జా॒న ఉ॑త్త॒మం ధా॒తారం॑ కరో

33 త్యు॒పరి॑ష్టాదే॒వాస్మై॒ ఛందా॒గ్॒స్యయా॑తయామా॒న్యవ॑ రుంధ॒ ఉపై॑న॒ముత్త॑రో
 య॒జ్ఞో న॑మత్యే॒తా ఏ॒వ నిర్వ॑పే॒ద్యం మే॒ధా నోప॒నమే॒చ్ఛందాꣳ॑సి॒ వై
 దేవి॑కా॒శ్ఛందాꣳ॑సి॒ ఖలు॒ వా ఏ॒తం నోప॑ నమంతి॒ యం మే॒ధా నోప॒నమ॑తి
 ప్రథ॒మం ధా॒తారం॑ కరోతి ముఖ॒త ఏ॒వాస్మై॒ ఛందాꣳ॑సి దధా॒త్యుపై॑నం
 మే॒ధా న॑మత్యే॒తా ఏ॒వ నిర్వ॑పే॒ద్

34 రుక్కా॑మ॒శ్ఛందాꣳ॑సి॒ వై దేవి॑కా॒శ్ఛందాꣳ॑సీవ॒ ఖలు॒ వై
 రుక్ఛందో॑భిరే॒వాస్మి॒న్రుచం॑ దధాతి క్షీ॒రే భ॑వంతి॒ రుచ॑మే॒వాస్మిం॑దధతి
 మధ్య॒తో ధా॒తారం॑ కరోతి మధ్య॒త ఏ॒వైనꣳ॑ రు॒చో ద॑ధాతి
 గాయ॒త్రీ వా అను॑మతిస్త్రి॒ష్టుగ్రా॒కా జగ॑తీ సినీవా॒ల్య॑ను॒ష్టుప్కు॒హూర్ధా॒తా
 వ॑షట్కా॒రః పూ᳚ర్వప॒క్షో రా॒కాప॑రప॒క్షః కు॒హూర॑మావా॒స్యా॑ సినీవా॒లీ
 పౌ᳚ర్ణమా॒స్యను॑మతిశ్చం॒ద్రమా॑ ధా॒తాష్టౌ

35 వస॑వో॒ఽష్టాక్ష॑రా గాయ॒త్ర్యేకా॑దశ రు॒ద్రా ఏకా॑దశాక్షరా
 త్రి॒ష్టుబ్ద్వాద॑శాది॒త్యా ద్వాద॑శాక్షరా॒ జగ॑తీ ప్ర॒జాప॑తిరను॒ష్టుబ్ధా॒తా
 వ॑షట్కా॒ర ఏ॒తద్వై దేవి॑కాః॒ సర్వా॑ణి చ॒ ఛందాꣳ॑సి॒ సర్వా᳚శ్చ దే॒వతా॑
 వషట్కా॒రస్తా యథ్స॒హ సర్వా॑ ని॒ర్వపే॑దీశ్వ॒రా ఏ॑నం ప్ర॒దహో॒ ద్వే ప్ర॑థ॒మే
 ని॒రుప్య॑ ధా॒తుస్తృ॒తీయం॒ నిర్వ॑పే॒త్తథో॑ ఏ॒వోత్త॑రే॒ నిర్వ॑పే॒త్తథై॑నం॒
 న ప్ర ద॑హం॒త్యథో॒ యస్మై॒ కామా॑య నిరు॒ప్యంతే॒ తమే॒వాభి॒రుపా᳚ప్నోతి .. 3. 4. 9..

 ప॒శుకా॑మ॒శ్ఛందాꣳ॑సి॒ వై దేవి॑కా॒శ్ఛందాꣳ॑సి॒ గ్రామం॑ కల్పయత్యే॒తా ఏ॒వ
 నిరు॑త్త॒మం ధా॒తారం॑ కరోతి మే॒ధా న॑మత్యే॒తా ఏ॒వ నిర్వ॑పేద॒ష్టౌ ద॑హంతి॒
 నవ॑ చ .. 3. 4. 9.. దేవి॑కాః ప్ర॒జాకా॑మో మిథు॒నీ ప్ర॒జాను॑ ప॒శుకా॑మః॒ ప్రైవ
 గ్రామ॑కామో॒ జ్యోగా॑మయావీ॒యం య॒జ్ఞో య ఈ॑జా॒నో యం మే॒ధా రుక్కా॑మో॒ష్టౌ .. దేవి॑కా
 భవంతి దధతి రా॒ష్ట్రకా॑మాయ భవతి దధాతి ..

36 వాస్తో᳚ష్పతే॒ ప్రతి॑ జానీహ్య॒స్మాంథ్స్వా॑వే॒శో అ॑నమీ॒వో భ॑వా నః . యత్త్వేమ॑హే॒
 ప్రతి॒ తన్నో॑ జుషస్వ॒ శం న॑ ఏధి ద్వి॒పదే॒ శం చతు॑ష్పదే .. వాస్తో᳚ష్పతే
 శ॒గ్మయా॑ స॒ꣳ॒సదా॑ తే సక్షీ॒మహి॑ ర॒ణ్వయా॑ గాతు॒మత్యా᳚ . ఆవః॒,
 క్షేమ॑ ఉ॒త యోగే॒ వరం॑ నో యూ॒యం పా॑త స్వ॒స్తిభిః॒ సదా॑ నః .. యథ్సా॒యం
 ప్రా॑తరగ్నిహో॒త్రం జు॒హోత్యా॑హుతీష్ట॒కా ఏ॒వ తా ఉప॑ ధత్తే॒

37 యజ॑మానోఽహోరా॒త్రాణి॒ వా ఏ॒తస్యేష్ట॑కా॒ య ఆహి॑తాగ్ని॒ర్యథ్సా॒యం
 ప్రా॑తర్జు॒హోత్య॑హోరా॒త్రాణ్యే॒వాప్త్వేష్ట॑కాః కృ॒త్వోప॑ ధత్తే॒ దశ॑ సమా॒నత్ర॑
 జుహోతి॒ దశా᳚క్షరా వి॒రాడ్వి॒రాజ॑మే॒వాప్త్వేష్ట॑కాం కృ॒త్వోప॑ ధ॒త్తేఽథో॑
 వి॒రాజ్యే॒వ య॒జ్ఞమా᳚ప్నోతి॒ చిత్య॑శ్చిత్యోఽస్య భవతి॒ తస్మా॒ద్యత్ర॒ దశో॑షి॒త్వా
 ప్ర॒యాతి॒ తద్య॑జ్ఞవా॒స్త్వవా᳚స్త్వే॒వ తద్యత్తతో᳚ఽర్వా॒చీనꣳ॑

38 రు॒ద్రః ఖలు॒ వై వా᳚స్తోష్ప॒తిర్యదహు॑త్వా వాస్తోష్ప॒తీయం॑ ప్రయా॒యాద్రు॒ద్ర ఏ॑నం
 భూ॒త్వాగ్నిర॑నూ॒త్థాయ॑ హన్యాద్వాస్తోష్ప॒తీయం॑ జుహోతి భాగ॒ధేయే॑నై॒వైనꣳ॑
 శమయతి॒ నార్తి॒మార్చ్ఛ॑తి॒ యజ॑మానో॒ యద్యు॒క్తే జు॑హు॒యాద్యథా॒ ప్రయా॑తే॒
 వాస్తా॒వాహు॑తిం జు॒హోతి॑ తా॒దృగే॒వ తద్యదయు॑క్తే జుహు॒యాద్యథా॒ క్షేమ॒ ఆహు॑తిం
 జు॒హోతి॑ తా॒దృగే॒వ తదహు॑తమస్య వాస్తోష్ప॒తీయగ్గ్॑ స్యా॒ద్

39 దక్షి॑ణో యు॒క్తో భవ॑తి స॒వ్యోఽయు॒క్తోఽథ॑ వాస్తోష్ప॒తీయం॑
 జుహోత్యు॒భయ॑మే॒వాక॒రప॑రివర్గమే॒వైనꣳ॑ శమయతి॒ యదేక॑యా
 జుహు॒యాద్ద॑ర్విహో॒మం కు॑ర్యాత్ పురోఽనువా॒క్యా॑మ॒నూచ్య॑ యా॒జ్య॑యా జుహోతి సదేవ॒త్వాయ॒
 యద్ధు॒త ఆ॑ద॒ధ్యాద్రు॒ద్రం గృ॒హాన॒న్వారో॑హయే॒ద్యద॑వ॒క్షాణా॒న్యసం॑
 ప్రక్షాప్య ప్రయా॒యాద్యథా॑ యజ్ఞవేశ॒సం వా॒దహ॑నం వా తా॒దృగే॒వ తద॒యంతే॒
 యోని॑రృ॒త్వియ॒ ఇత్య॒రణ్యోః᳚ స॒మారో॑హయ

40 త్యే॒ష వా అ॒గ్నేఱ్యోనిః॒ స్వ ఏ॒వైనం॒ యోనౌ॑ స॒మారో॑హయ॒త్యథో॒
 ఖల్వా॑హు॒ర్యద॒రణ్యోః᳚ స॒మారూ॑ఢో॒ నశ్యే॒దుద॑స్యా॒గ్నిః సీ॑దేత్పునరా॒ధేయః॑
 స్యా॒దితి॒ యా తే॑ అగ్నే య॒జ్ఞియా॑ త॒నూస్తయేహ్యా రో॒హేత్యా॒త్మంథ్స॒మారో॑హయతే॒
 యజ॑మానో॒ వా అ॒గ్నేఱ్యోనిః॒ స్వాయా॑మే॒వైనం॒ యోన్యాꣳ॑ స॒మారో॑హయతే .. 3. 4. 10..

 ధ॒త్తే॒ఽర్వా॒చీనగ్గ్॑ స్యాథ్స॒మారో॑హయతి॒ పంచ॑ చత్వారిꣳశచ్చ .. 3. 4. 10..

41 త్వమ॑గ్నే బృ॒హద్వయో॒ దధా॑సి దేవ దా॒శుషే᳚ . క॒విర్గృ॒హప॑తి॒ర్యువా᳚
 .. హ॒వ్య॒వాడ॒గ్నిర॒జరః॑ పి॒తా నో॑ వి॒భుర్వి॒భావా॑ సు॒దృశీ॑కో అ॒స్మే .
 సు॒గా॒ర్॒హ॒ప॒త్యాః సమిషో॑ దిదీహ్యస్మ॒ద్రియ॒క్సంమి॑మీహి॒ శ్రవాꣳ॑సి ..

 త్వం చ॑ సోమ నో॒ వశో॑ జీ॒వాతుం॒ న మ॑రామహే . ప్రి॒యస్తో᳚త్రో॒ వన॒స్పతిః॑
 .. బ్ర॒హ్మా దే॒వానాం᳚ పద॒వీః క॑వీ॒నామృషి॒ర్విప్రా॑ణాం మహి॒షో మృ॒గాణాం᳚ .
 శ్యే॒నో గృధ్రా॑ణా॒గ్॒ స్వధి॑తి॒ర్వనా॑నా॒ꣳ॒ సోమః॑

42 ప॒విత్ర॒మత్యే॑తి॒ రేభన్॑ .. ఆ వి॒శ్వదే॑వ॒ꣳ॒ సత్ప॑తిꣳ సూ॒క్తైర॒ద్యా
 వృ॑ణీమహే . స॒త్యస॑వꣳ సవి॒తారం᳚ .. ఆ స॒త్యేన॒ రజ॑సా॒ వర్త॑మానో
 నివే॒శయ॑న్న॒మృతం॒ మర్త్యం॑ చ . హి॒ర॒ణ్యయే॑న సవి॒తా రథే॒నా దే॒వో యా॑తి॒
 భువ॑నా వి॒పశ్యన్॑ .. యథా॑ నో॒ అది॑తిః॒ కర॒త్ పశ్వే॒ నృభ్యో॒ యథా॒ గవే᳚ .
 యథా॑ తో॒కాయ॑ రు॒ద్రియం᳚ .. మా న॑స్తో॒కే తన॑యే॒ మా న॒ ఆయు॑షి॒ మా నో॒ గోషు॒ మా

43 నో॒ అశ్వే॑షు రీరిషః . వీ॒రాన్మా నో॑ రుద్ర భామి॒తో వ॑ధీర్హ॒విష్మం॑తో॒
 నమ॑సా విధేమ తే .. ఉ॒ద॒ప్రుతో॒ న వయో॒ రక్ష॑మాణా॒ వావ॑దతో అ॒భ్రియ॑స్యేవ॒
 ఘోషాః᳚ . గి॒రి॒భ్రజో॒ నోర్మయో॒ మదం॑తో॒ బృహ॒స్పతి॑మ॒భ్య॑ర్కా అ॑నావన్ ..

 హ॒ꣳ॒సైరి॑వ॒ సఖి॑భి॒ర్వావ॑దద్భిరశ్మ॒న్మయా॑ని॒ నహ॑నా॒ వ్యస్యన్॑
 . బృహ॒స్పతి॑రభి॒కని॑క్రద॒ద్గాఉ॒త ప్రాస్తౌ॒దుచ్చ॑ వి॒ద్వాꣳ అ॑గాయత్ ..

 ఏంద్ర॑ సాన॒సిꣳ ర॒యిꣳ

44 స॒జిత్వా॑నꣳ సదా॒సహం᳚ . వర్షి॑ష్ఠమూ॒తయే॑ భర .. ప్ర స॑సాహిషే పురుహూత॒
 శత్రూం॒జ్యేష్ఠ॑స్తే॒ శుష్మ॑ ఇ॒హ రా॒తిర॑స్తు . ఇంద్రా భ॑ర॒ దక్షి॑ణేనా॒
 వసూ॑ని॒ పతిః॒ సింధూ॑నామసి రే॒వతీ॑నాం .. త్వꣳ సు॒తస్య॑ పీ॒తయే॑ స॒ద్యో
 వృ॒ద్ధో అ॑జాయథాః . ఇంద్ర॒ జ్యైష్ఠ్యా॑య సుక్రతో .. భువ॒స్త్వమిం॑ద్ర॒ బ్రహ్మ॑ణా
 మ॒హాన్భువో॒ విశ్వే॑షు॒ సవ॑నేషు య॒జ్ఞియః॑ . భువో॒ నౄగ్శ్చ్యౌ॒త్నో విశ్వ॑స్మి॒న్
 భరే॒ జ్యేష్ఠ॑శ్చ॒ మంత్రో॑

45 విశ్వచర్షణే .. మి॒త్రస్య॑ చర్షణీ॒ధృతః॒ శ్రవో॑ దే॒వస్య॑ సాన॒సిం . స॒త్యం
 చి॒త్రశ్ర॑వస్తమం .. మి॒త్రో జనాన్॑ యాతయతి ప్రజా॒నన్మి॒త్రో దా॑ధార పృథి॒వీము॒త
 ద్యాం . మి॒త్రః కృ॒ష్టీరని॑మిషా॒భి చ॑ష్టే స॒త్యాయ॑ హ॒వ్యం ఘృ॒తవ॑ద్విధేమ
 .. ప్ర స మి॑త్ర॒ మర్తో॑ అస్తు॒ ప్రయ॑స్వా॒న్॒ యస్త॑ ఆదిత్య॒ శిక్ష॑తి వ్ర॒తేన॑
 . న హ॑న్యతే॒ న జీ॑యతే॒ త్వోతో॒ నైన॒మꣳహో॑ అశ్నో॒త్యంతి॑తో॒ న దూ॒రాత్ .. య

46 చ్చి॒ద్ధి తే॒ విశో॑ యథా॒ ప్ర దే॑వ వరుణ వ్ర॒తం . మి॒నీ॒మసి॒ ద్యవి॑ద్యవి
 .. యత్కిం చే॒దం వ॑రుణ॒ దైవ్యే॒ జనే॑ఽభిద్రో॒హం మ॑ను॒ష్యా᳚శ్చరా॑మసి
 . అచి॑త్తీ॒ యత్తవ॒ ధర్మా॑ యుయోపి॒మ మా న॒స్తస్మా॒దేన॑సో దేవ రీరిషః ..

 కి॒త॒వాసో॒ యద్రి॑రి॒పుర్న దీ॒వి యద్వా॑ ఘా స॒త్యము॒త యన్న వి॒ద్మ . సర్వా॒ తా
 విష్య॑ శిథి॒రేవ॑ దే॒వాథా॑ తే స్యామ వరుణ ప్రి॒యాసః॑ .. 3. 4. 11.. సోమో॒ గోషు॒
 మా ర॒యిం మంత్రో॒ యచ్ఛిథి॒రా స॒ప్త చ॑ .. 3. 4. 11..

 వి వా ఏ॒తస్యాఽవా॑యో ఇ॒మే వై చి॒త్తం చా॒గ్నిర్భూ॒తానాం᳚ దే॒వా వా
అ॑భ్యాతా॒నానృ॑తా॒షాడ్రా॒ష్ట్ర కా॑మాయ॒ దేవి॑కా॒ వాస్తో᳚ష్పతే॒ త్వమ॑గ్నే
బృ॒హదేకా॑దశ ..

 వివా ఏ॒తస్యేత్యా॑హ మృ॒త్యుర్గం॑ధ॒ర్వోవ॑ రుంధే మధ్య॒తస్త్వమ॑గ్నే బృ॒హత్షట్
చ॑త్వారిꣳశత్ ..

 వివా ఏ॒తస్య॑ ప్రి॒యాసః॑ ..

తృతీయకాండే పంచమః ప్రశ్నః 5

1 పూ॒ర్ణా ప॒శ్చాదు॒త పూ॒ర్ణా పు॒రస్తా॒దున్మ॑ధ్య॒తః పౌ᳚ర్ణమా॒సీ జి॑గాయ .
   తస్యాం᳚ దే॒వా అధి॑ సం॒వసం॑త ఉత్త॒మే నాక॑ ఇ॒హ మా॑దయంతాం .. యత్తే॑ దే॒వా
   అద॑ధుర్భాగ॒ధేయ॒మమా॑వాస్యే సం॒వసం॑తో మహి॒త్వా . సా నో॑ య॒జ్ఞం పి॑పృహి
   విశ్వవారే ర॒యిం నో॑ ధేహి సుభగే సు॒వీరం᳚ .. ని॒వేశ॑నీ సం॒గమ॑నీ॒ వసూ॑నాం॒
   విశ్వా॑ రూ॒పాణి॒ వసూ᳚న్యావే॒శయం॑తీ . స॒హ॒స్ర॒పో॒షꣳ సు॒భగా॒ రరా॑ణా॒
   సా న॒ ఆ గ॒న్వర్చ॑సా

2 సంవిదా॒నా .. అగ్నీ॑షోమౌ ప్రథ॒మౌ వీ॒ర్యే॑ణ॒ వసూ᳚న్రు॒ద్రానా॑ది॒త్యాని॒హ
   జి॑న్వతం . మా॒ధ్యꣳ హి పౌ᳚ర్ణమా॒సం జు॒షేథాం॒ బ్రహ్మ॑ణా వృ॒ద్ధౌ
   సు॑కృ॒తేన॑ సా॒తావథా॒స్మభ్యꣳ॑ స॒హవీ॑రాꣳ ర॒యిం ని య॑చ్ఛతం
   .. ఆ॒ది॒త్యాశ్చాంగి॑రసశ్చా॒గ్నీనాద॑ధత॒ తే ద॑ర్శపూర్ణమా॒సౌ
   ప్రైప్సం॒తేషా॒మంగి॑రసాం॒ నిరు॑ప్తꣳ హ॒విరాసీ॒దథా॑ది॒త్యా ఏ॒తౌ
   హోమా॑వపశ్యం॒తావ॑జుహవు॒స్తతో॒ వై తే ద॑ర్శపూర్ణమా॒సౌ

3 పూర్వ॒ ఆల॑భంత దర్శపూర్ణమా॒సావా॒లభ॑మాన ఏ॒తౌ హోమౌ॑
   పు॒రస్తా᳚జ్జుహుయాథ్సా॒క్షాదే॒వ ద॑ర్శపూర్ణమా॒సావా ల॑భతే బ్రహ్మవా॒దినో॑ వదంతి॒
   స త్వై ద॑ర్శపూర్ణమా॒సావా ల॑భేత॒ య ఏ॑నయోరనులో॒మం చ॑ ప్రతిలో॒మం చ॑
   వి॒ద్యాదిత్య॑మావా॒స్యా॑యా ఊ॒ర్ధ్వం తద॑నులో॒మం పౌ᳚ర్ణమా॒స్యై ప్ర॑తీ॒చీనం॒
   తత్ప్ర॑తిలో॒మం యత్పౌ᳚ర్ణమా॒సీం పూర్వా॑మా॒లభే॑త ప్రతిలో॒మమే॑నా॒వా
   ల॑భేతా॒ముమ॑ప॒క్షీయ॑మాణ॒మన్వప॑

4 క్షీయేత సారస్వ॒తౌ హోమౌ॑ పు॒రస్తా᳚జ్జుహుయాదమావా॒స్యా॑ వై
 సర॑స్వత్యనులో॒మమే॒వైనా॒వా ల॑భతే॒ఽముమా॒ప్యాయ॑మాన॒మన్వా ప్యా॑యత
 ఆగ్నావైష్ణ॒వమేకా॑దశకపాలం పు॒రస్తా॒న్నిర్వ॑పే॒థ్సర॑స్వత్యై చ॒రుꣳ
 సర॑స్వతే॒ ద్వాద॑శకపాలం॒ యదా᳚గ్నే॒యో భవ॑త్య॒గ్నిర్వై య॑జ్ఞము॒ఖం
 య॑జ్ఞము॒ఖమే॒వర్ధిం॑ పు॒రస్తా᳚ద్ధత్తే॒ యద్వై᳚ష్ణ॒వో భవ॑తి య॒జ్ఞో వై
 విష్ణు॑ర్య॒జ్ఞమే॒వారభ్య॒ ప్ర త॑నుతే॒ సర॑స్వత్యై చ॒రుర్భ॑వతి॒ సర॑స్వతే॒
 ద్వాద॑శకపాలోఽమావా॒స్యా॑ వై సర॑స్వతీ పూ॒ర్ణమా॑సః॒ సర॑స్వాం॒తావే॒వ సా॒క్షాదా
 ర॑భత ఋ॒ధ్నోత్యా᳚భ్యాం॒ ద్వాద॑శకపాలః॒ సర॑స్వతే భవతి మిథున॒త్వాయ॒
 ప్రజా᳚త్యై మిథు॒నౌ గావౌ॒ దక్షి॑ణా॒ సమృ॑ద్ధ్యై .. 3. 5. 1.. వర్చ॑సా॒ వై తే
 ద॑ర్శపూర్ణమా॒సావప॑ తనుతే॒ సర॑స్వత్యై॒ పంచ॑విꣳశతిశ్చ .. 3. 5. 1..

5 ఋష॑యో॒ వా ఇంద్రం॑ ప్ర॒త్యక్షం॒ నాప॑శ్యం॒తం వసి॑ష్ఠః ప్ర॒త్యక్షం॑
 పశ్య॒థ్సో᳚ఽబ్రవీ॒ద్ బ్రాహ్మ॑ణం తే వక్ష్యామి॒ యథా॒ త్వత్పు॑రోహితాః ప్ర॒జాః
 ప్ర॑జని॒ష్యంతేఽథ॒ మేత॑రేభ్య॒ ఋషి॑భ్యో॒ మా ప్ర వో॑చ॒ ఇతి॒ తస్మా॑
 ఏ॒తాంథ్స్తోమ॑భాగానబ్రవీ॒త్తతో॒ వసి॑ష్ఠపురోహితాః ప్ర॒జాః ప్రాజా॑యంత॒
 తస్మా᳚ద్వాసి॒ష్ఠో బ్ర॒హ్మా కా॒ర్యః॑ ప్రైవ జా॑యతే ర॒శ్మిర॑సి॒ క్షయా॑య త్వా॒
 క్షయం॑ జి॒న్వే

6 త్యా॑హ దే॒వా వై క్షయో॑ దే॒వేభ్య॑ ఏ॒వ య॒జ్ఞం ప్రాహ॒ ప్రేతి॑రసి॒ ధర్మా॑య
 త్వా॒ ధర్మం॑ జి॒న్వేత్యా॑హ మను॒ష్యా॑ వై ధర్మో॑ మను॒ష్యే᳚భ్య ఏ॒వ య॒జ్ఞం
 ప్రాహాన్వి॑తిరసి ది॒వే త్వా॒ దివం॑ జి॒న్వేత్యా॑హై॒భ్య ఏ॒వ లో॒కేభ్యో॑ య॒జ్ఞం ప్రాహ॑
 విష్టం॒భో॑ఽసి॒ వృష్ట్యై᳚ త్వా॒ వృష్టిం॑ జి॒న్వేత్యా॑హ॒ వృష్టి॑మే॒వావ॑

7 రుంధే ప్ర॒వాస్య॑ను॒వాసీత్యా॑హ మిథున॒త్వాయో॒శిగ॑సి॒ వసు॑భ్యస్త్వా॒
 వసూం᳚జి॒న్వేత్యా॑హా॒ష్టౌ వస॑వ॒ ఏకా॑దశ రు॒ద్రా ద్వాద॑శాది॒త్యా ఏ॒తావం॑తో॒
 వై దే॒వాస్తేభ్య॑ ఏ॒వ య॒జ్ఞం ప్రాహౌజో॑ఽసి పి॒తృభ్య॑స్త్వా పి॒తౄంజి॒న్వేత్యా॑హ
 దే॒వానే॒వ పి॒తౄనను॒ సం త॑నోతి॒ తంతు॑రసి ప్ర॒జాభ్య॑స్త్వా ప్ర॒జా జి॒న్వే

8 త్యా॑హ పి॒తౄనే॒వ ప్ర॒జా అను॒ సం త॑నోతి పృతనా॒షాడ॑సి
 ప॒శుభ్య॑స్త్వా ప॒శూంజి॒న్వేత్యా॑హ ప్ర॒జా ఏ॒వ ప॒శూనను॒ సం త॑నోతి
 రే॒వద॒స్యోష॑ధీభ్య॒స్త్వౌష॑ధీర్జి॒న్వేత్యా॒హౌష॑ధీష్వే॒వ ప॒శూన్ప్రతి॑
 ష్ఠాపయత్యభి॒జిద॑సి యు॒క్తగ్రా॒వేంద్రా॑య॒ త్వేంద్రం॑ జి॒న్వేత్యా॑హా॒భిజి॑త్యా॒
 అధి॑పతిరసి ప్రా॒ణాయ॑ త్వా ప్రా॒ణం

9 జి॒న్వేత్యా॑హ ప్ర॒జాస్వే॒వ ప్రా॒ణాంద॑ధాతి త్రి॒వృద॑సి ప్ర॒వృద॒సీత్యా॑హ
 మిథున॒త్వాయ॑ సꣳరో॒హో॑ఽసి నీరో॒హో॑ఽసీత్యా॑హ॒ ప్రజా᳚త్యై వసు॒కో॑ఽసి॒
 వేష॑శ్రిరసి॒ వస్య॑ష్టిర॒సీత్యా॑హ॒ ప్రతి॑ష్ఠిత్యై .. 3. 5. 2.. జి॒న్వేత్యవ॑
 ప్ర॒జా జి॑న్వ ప్రా॒ణం త్రి॒ꣳ॒శచ్చ॑ .. 3. 5. 2..

10 అ॒గ్నినా॑ దే॒వేన॒ పృత॑నా జయామి గాయ॒త్రేణ॒ ఛంద॑సా త్రి॒వృతా॒ స్తోమే॑న
 రథంత॒రేణ॒ సామ్నా॑ వషట్కా॒రేణ॒ వజ్రే॑ణ పూర్వ॒జాన్ భ్రాతృ॑వ్యా॒నధ॑రాన్
 పాదయా॒మ్యవై॑నాన్ బాధే॒ ప్రత్యే॑నాన్నుదే॒ఽస్మిన్ క్షయే॒ఽస్మిన్ భూ॑మిలో॒కే
 యో᳚ఽస్మాంద్వేష్టి॒ యం చ॑ వ॒యం ద్వి॒ష్మో విష్ణోః॒ క్రమే॒ణాత్యే॑నాన్ క్రామా॒మీంద్రే॑ణ
 దే॒వేన॒ పృత॑నా జయామి॒ త్రైష్టు॑భేన॒ ఛంద॑సా పంచద॒శేన॒ స్తోమే॑న
 బృహ॒తా సామ్నా॑ వషట్కా॒రేణ॒ వజ్రే॑ణ

11 సహ॒జాన్విశ్వే॑భిర్దే॒వేభిః॒ పృత॑నా జయామి॒ జాగ॑తేన॒ ఛంద॑సా సప్తద॒శేన॒
 స్తోమే॑న వామదే॒వ్యేన॒ సామ్నా॑ వషట్కా॒రేణ॒ వజ్రే॑ణాపర॒జానింద్రే॑ణ స॒యుజో॑
 వ॒యꣳ సా॑స॒హ్యామ॑ పృతన్య॒తః . ఘ్నంతో॑ వృ॒త్రాణ్య॑ప్ర॒తి . యత్తే॑ అగ్నే॒
 తేజ॒స్తేనా॒హం తే॑జ॒స్వీ భూ॑యాసం॒ యత్తే॑ అగ్నే॒ వర్చ॒స్తేనా॒హం వ॑ర్చ॒స్వీ
 భూ॑యాసం॒ యత్తే॑ అగ్నే॒ హర॒స్తేనా॒హꣳ హ॑ర॒స్వీ భూ॑యాసం .. 3. 5. 3.. బృ॒హ॒తా
 సామ్నా॑ వషట్కా॒రేణ॒ వజ్రే॑ణ॒ షట్ చ॑త్వారిꣳశచ్చ .. 3. 5. 3..

12 యే దే॒వా య॑జ్ఞ॒హనో॑ యజ్ఞ॒ముషః॑ పృథి॒వ్యామధ్యాస॑తే . అ॒గ్నిర్మా॒ తేభ్యో॑
 రక్షతు॒ గచ్ఛే॑మ సు॒కృతో॑ వ॒యం .. ఆగ॑న్మ మిత్రావరుణా వరేణ్యా॒ రాత్రీ॑ణాం భా॒గో
 యు॒వయో॒ఱ్యో అస్తి॑ . నాకం॑ గృహ్ణా॒నాః సు॑కృ॒తస్య॑ లో॒కే తృ॒తీయే॑ పృ॒ష్ఠే
 అధి॑ రోచ॒నే ది॒వః .. యే దే॒వా య॑జ్ఞ॒హనో॑ యజ్ఞ॒ముషో॒ఽన్తరి॒క్షేఽధ్యాస॑తే
 . వా॒యుర్మా॒ తేభ్యో॑ రక్షతు॒ గచ్ఛే॑మ సు॒కృతో॑ వ॒యం .. యాస్తే॒ రాత్రీః᳚ సవిత

13 ర్దేవ॒యానీ॑రంత॒రా ద్యావా॑పృథి॒వీ వి॒యంతి॑ . గృ॒హైశ్చ॒ సర్వైః᳚
 ప్ర॒జయా॒న్వగ్రే॒ సువో॒ రుహా॑ణాస్తరతా॒ రజాꣳ॑సి .. యే దే॒వా య॑జ్ఞ॒హనో॑
 యజ్ఞ॒ముషో॑ ది॒వ్యధ్యాస॑తే . సూఱ్యో॑ మా॒ తేభ్యో॑ రక్షతు॒ గచ్ఛే॑మ సు॒కృతో॑
 వ॒యం .. యేనేంద్రా॑య స॒మభ॑రః॒ పయాగ్॑స్యుత్త॒మే న॑ హ॒విషా॑ జాతవేదః .
 తేనా᳚గ్నే॒ త్వము॒త వ॑ర్ధయే॒మꣳ స॑జా॒తానా॒గ్॒ శ్రైష్ఠ్య॒ ఆ ధే᳚హ్యేనం ..

 య॒జ్ఞ॒హనో॒ వై దే॒వా య॑జ్ఞ॒ముషః॑

14 సంతి॒ త ఏ॒షు లో॒కేష్వా॑సత ఆ॒దదా॑నా విమథ్నా॒నా యో దదా॑తి॒ యో య॑జతే॒
 తస్య॑ . యే దే॒వా య॑జ్ఞ॒హనః॑ పృథి॒వ్యామధ్యాస॑తే॒ యే అం॒తరి॑క్షే॒ యే
 ది॒వీత్యా॑హే॒మానే॒వ లో॒కాగ్స్తీ॒ర్త్వా సగృ॑హః॒ సప॑శుః సువ॒ర్గం లో॒కమే॒త్యప॒ వై
 సోమే॑నేజా॒నాద్దే॒వతా᳚శ్చ య॒జ్ఞశ్చ॑ క్రామంత్యాగ్నే॒యం పంచ॑కపాలముదవసా॒నీయం॒
 నిర్వ॑పేద॒గ్నిః సర్వా॑ దే॒వతాః॒

15 పాంక్తో॑ య॒జ్ఞో దే॒వతా᳚శ్చై॒వ య॒జ్ఞం చావ॑ రుంధే గాయ॒త్రో వా
 అ॒గ్నిర్గా॑య॒త్రఛం॑దా॒స్తం ఛంద॑సా॒ వ్య॑ర్ధయతి॒ యత్పంచ॑కపాలం
 క॒రోత్య॒ష్టాక॑పాలః కా॒ఱ్యో᳚ఽష్టాక్ష॑రా గాయ॒త్రీ గా॑య॒త్రో᳚ఽగ్నిర్గా॑య॒త్ర
 ఛం॑దాః॒ స్వేనై॒వైనం॒ ఛంద॑సా॒ సమ॑ర్ధయతి పం॒క్త్యౌ॑ యాజ్యానువా॒క్యే॑ భవతః॒
 పాంక్తో॑ య॒జ్ఞస్తేనై॒వ య॒జ్ఞాన్నైతి॑ .. 3. 5. 4.. స॒వి॒తర్దే॒వా య॑జ్ఞ॒ముషః॒
 సర్వా॑ దే॒వతా॒స్త్రిచ॑త్వారిꣳశచ్చ .. 3. 5. 4..

16 సూఱ్యో॑ మా దే॒వో దే॒వేభ్యః॑ పాతు వా॒యురం॒తరి॑క్షా॒ద్యజ॑మానో॒ఽగ్నిర్మా॑
 పాతు॒ చక్షు॑షః . సక్ష॒ శూష॒ సవి॑త॒ర్విశ్వ॑చర్షణ ఏ॒తేభిః॑
 సోమ॒ నామ॑భిర్విధేమ తే॒ తేభిః॑ సోమ॒ నామ॑భిర్విధేమ తే . అ॒హం
 ప॒రస్తా॑ద॒హమ॒వస్తా॑ద॒హం జ్యోతి॑షా॒ వి తమో॑ వవార . యదం॒తరి॑క్షం॒ తదు॑
 మే పి॒తాభూ॑ద॒హꣳ సూర్య॑ముభ॒యతో॑ దదర్శా॒హం భూ॑యాసముత్త॒మః స॑మా॒నానా॒

17 మా స॑ము॒ద్రాదాంతరి॑క్షాత్ ప్ర॒జాప॑తిరుద॒ధిం చ్యా॑వయా॒తీంద్రః॒ ప్ర స్నౌ॑తు
 మ॒రుతో॑ వర్షయం॒తూన్నం॑భయ పృథి॒వీం భిం॒ద్ధీదం ది॒వ్యం నభః॑ . ఉ॒ద్నో
 ది॒వ్యస్య॑ నో దే॒హీశా॑నో॒ వి సృ॑జా॒ దృతిం᳚ .. ప॒శవో॒ వా ఏ॒తే యదా॑ది॒త్య
 ఏ॒ష రు॒ద్రో యద॒గ్నిరోష॑ధీః॒ ప్రాస్యా॒గ్నావా॑ది॒త్యం జు॑హోతి రు॒ద్రాదే॒వ
 ప॒శూనం॒తర్ద॑ధా॒త్యథో॒ ఓష॑ధీష్వే॒వ ప॒శూన్

18 ప్రతి॑ష్ఠాపయతి క॒విర్య॒జ్ఞస్య॒ వి త॑నోతి॒ పంథాం॒ నాక॑స్య పృ॒ష్ఠే అధి॑
 రోచ॒నే ది॒వః . యేన॑ హ॒వ్యం వహ॑సి॒ యాసి॑ దూ॒త ఇ॒తః ప్రచే॑తా అ॒ముతః॒
 సనీ॑యాన్ .. యాస్తే॒ విశ్వాః᳚ స॒మిధః॒ సంత్య॑గ్నే॒ యాః పృ॑థి॒వ్యాం బ॒ర్॒హిషి॒
 సూర్యే॒ యాః . తాస్తే॑ గచ్ఛం॒త్వాహు॑తిం ఘృ॒తస్య॑ దేవాయ॒తే యజ॑మానాయ॒ శర్మ॑
 .. ఆ॒శాసా॑నః సు॒వీర్యꣳ॑ రా॒యస్పోష॒గ్గ్॒ స్వశ్వి॑యం . బృహ॒స్పతి॑నా రా॒యా
 స్వ॒గాకృ॑తో॒ మహ్యం॒ యజ॑మానాయ తిష్ఠ .. 3. 5. 5.. స॒మా॒నానా॒మోష॑ధీష్వే॒వ
 ప॒శూన్మహ్యం॒ యజ॑మానా॒యైకం॑ చ .. 3. 5. 5..

19 సం త్వా॑ నహ్యామి॒ పయ॑సా ఘృ॒తేన॒ సం త్వా॑ నహ్యామ్య॒ప ఓష॑ధీభిః .
 సం త్వా॑ నహ్యామి ప్ర॒జయా॒హమ॒ద్య సా దీ᳚క్షి॒తా స॑నవో॒ వాజ॑మ॒స్మే ..

 ప్రైతు॒ బ్రహ్మ॑ణ॒స్పత్నీ॒ వేదిం॒ వర్ణే॑న సీదతు . అథా॒హమ॑నుకా॒మినీ॒ స్వే
 లో॒కే వి॒శా ఇ॒హ . సు॒ప్ర॒జస॑స్త్వా వ॒యꣳ సు॒పత్నీ॒రుప॑ సేదిమ . అగ్నే॑
 సపత్న॒దంభ॑న॒మద॑బ్ధాసో॒ అదా᳚భ్యం .. ఇ॒మం విష్యా॑మి॒ వరు॑ణస్య॒ పాశం॒

20 యమబ॑ధ్నీత సవి॒తా సు॒కేతః॑ . ధా॒తుశ్చ॒ యోనౌ॑ సుకృ॒తస్య॑ లో॒కే
 స్యో॒నం మే॑ స॒హ పత్యా॑ కరోమి .. ప్రేహ్యు॒దేహ్యృ॒తస్య॑ వా॒మీరన్వ॒గ్నిస్తేఽగ్రం॑
 నయ॒త్వది॑తి॒ర్మధ్యం॑ దదతాꣳ రు॒ద్రావ॑సృష్టాసి యు॒వా నామ॒ మా మా॑
 హిꣳసీ॒ర్వసు॑భ్యో రు॒ద్రేభ్య॑ ఆది॒త్యేభ్యో॒ విశ్వే᳚భ్యో వో దే॒వేభ్యః॑
 ప॒న్నేజ॑నీర్గృహ్ణామి య॒జ్ఞాయ॑ వః ప॒న్నేజ॑నీః సాదయామి॒ విశ్వ॑స్య తే॒ విశ్వా॑వతో॒
 వృష్ణి॑యావత॒

21 స్తవా᳚గ్నే వా॒మీరను॑ సం॒దృశి॒ విశ్వా॒ రేతాꣳ॑సి ధిషీ॒యాగం॑దే॒వాన్,
 య॒జ్ఞో ని దే॒వీర్దే॒వేభ్యో॑ య॒జ్ఞమ॑శిషన్న॒స్మింథ్సు॑న్వ॒తి యజ॑మాన ఆ॒శిషః॒
 స్వాహా॑కృతాః సముద్రే॒ష్ఠా గం॑ధ॒ర్వమా తి॑ష్ఠ॒తాను॑ . వాత॑స్య॒ పత్మ॑న్ని॒డ
 ఈ॑డి॒తాః .. 3. 5. 6.. పాశం॒ వృష్ణి॑యావతస్త్రి॒ꣳ॒ శచ్చ॑ .. 3. 5. 6..

22 వ॒ష॒ట్కా॒రో వై గా॑యత్రి॒యై శిరో᳚ఽచ్ఛిన॒త్ తస్యై॒ రసః॒ పరా॑పత॒థ్స
 పృ॑థి॒వీం ప్రావి॑శ॒థ్స ఖ॑ది॒రో॑ఽభవ॒ద్యస్య॑ ఖాది॒రః స్రు॒వో భవ॑తి॒
 ఛంద॑సామే॒వ రసే॒నావ॑ ద్యతి॒ సర॑సా అ॒స్యాహు॑తయో భవంతి తృ॒తీయ॑స్యామి॒తో
 ది॒వి సోమ॑ ఆసీ॒త్తం గా॑య॒త్ర్యాహ॑ర॒త్తస్య॑ ప॒ర్ణమ॑చ్ఛిద్యత॒
 తత్ప॒ర్ణో॑ఽభవ॒త్తత్ప॒ర్ణస్య॑ పర్ణ॒త్వం యస్య॑ పర్ణ॒మయీ॑ జు॒హూర్

23 భవ॑తి సౌ॒మ్యా అ॒స్యాహు॑తయో భవంతి జు॒షంతే᳚ఽస్య దే॒వా ఆహు॑తీర్దే॒వా
 వై బ్రహ్మ॑న్నవదంత॒ తత్ప॒ర్ణ ఉపా॑శృణోథ్సు॒శ్రవా॒ వై నామ॒ యస్య॑
 పర్ణ॒మయీ॑ జు॒హూర్భవ॑తి॒ న పా॒ప2ꣳ శ్లోకꣳ॑ శృణోతి॒ బ్రహ్మ॒
 వై ప॒ర్ణో విణ్మ॒రుతోఽన్నం॒ విణ్మా॑రు॒తో᳚ఽశ్వ॒త్థో యస్య॑ పర్ణ॒మయీ॑
 జు॒హూర్భవ॒త్యాశ్వ॑త్థ్యుప॒భృద్బ్రహ్మణై॒వాన్న॒మవ॑ రుం॒ధేఽథో॒ బ్రహ్మై॒

24 వ వి॒శ్యధ్యూ॑హతి రా॒ష్ట్రం వై ప॒ర్ణో విడ॑శ్వ॒త్థో యత్ప॑ర్ణ॒మయీ॑
 జు॒హూర్భవ॒త్యాశ్వ॑త్థ్యుప॒భృద్రా॒ష్ట్రమే॒వ వి॒శ్యధ్యూ॑హతి
 ప్ర॒జాప॑తి॒ర్వా అ॑జుహో॒థ్సా యత్రాహు॑తిః ప్ర॒త్యతి॑ష్ఠ॒త్తతో॒ వికం॑కత॒
 ఉద॑తిష్ఠ॒త్తతః॑ ప్ర॒జా అ॑సృజత॒ యస్య॒ వైకం॑కతీ ధ్రు॒వా భవ॑తి॒
 ప్రత్యే॒వాస్యాహు॑తయస్తిష్ఠం॒త్యథో॒ ప్రైవ జా॑యత ఏ॒తద్వై స్రు॒చాꣳ రూ॒పం
 యస్యై॒వꣳ రూ॑పాః॒ స్రుచో॒ భవం॑తి॒ సర్వా᳚ణ్యే॒వైనꣳ॑ రూ॒పాణి॑
 పశూ॒నాముప॑ తిష్ఠంతే॒ నాస్యాప॑రూపమా॒త్మంజా॑యతే .. 3. 5. 7.. జు॒హూరధో॒ బ్రహ్మ॑
 స్రు॒చాꣳ స॒ప్తద॑శ చ .. 3. 5. 7..

25 ఉ॒ప॒యా॒మగృ॑హీతోఽసి ప్ర॒జాప॑తయే త్వా॒ జ్యోతి॑ష్మతే॒ జ్యోతి॑ష్మంతం గృహ్ణామి॒
 దక్షా॑య దక్ష॒వృధే॑ రా॒తం దే॒వేభ్యో᳚ఽగ్నిజి॒హ్వేభ్య॑స్త్వర్తా॒యుభ్య॒
 ఇంద్ర॑జ్యేష్ఠేభ్యో॒ వరు॑ణరాజభ్యో॒ వాతా॑పిభ్యః ప॒ర్జన్యా᳚త్మభ్యో ది॒వే
 త్వాం॒తరి॑క్షాయ త్వా పృథి॒వ్యై త్వాపేం᳚ద్ర ద్విష॒తో మనోఽప॒ జిజ్యా॑సతో జ॒హ్యప॒
 యో నో॑ఽరాతీ॒యతి॒ తం జ॑హి ప్రా॒ణాయ॑ త్వాపా॒నాయ॑ త్వా వ్యా॒నాయ॑ త్వా స॒తే త్వాస॑తే
 త్వా॒ద్భ్యస్త్వౌష॑ధీభ్యో॒ విశ్వే᳚భ్యస్త్వా భూ॒తేభ్యో॒ యతః॑ ప్ర॒జా అక్ఖి॑ద్రా॒
 అజా॑యంత॒ తస్మై᳚ త్వా ప్ర॒జాప॑తయే విభూ॒దావ్న్నే॒ జ్యోతి॑ష్మతే॒ జ్యోతి॑ష్మంతం
 జుహోమి .. 3. 5. 8.. ఓష॑ధీభ్య॒శ్చతు॑ర్దశ చ .. 3. 5. 8..

26 యాం వా అ॑ధ్వ॒ర్యుశ్చ॒ యజ॑మానశ్చ దే॒వతా॑మంతరి॒తస్తస్యా॒ ఆ వృ॑శ్చ్యేతే
 ప్రాజాప॒త్యం ద॑ధిగ్ర॒హం గృ॑హ్ణీయాత్ప్ర॒జాప॑తిః॒ సర్వా॑ దే॒వతా॑ దే॒వతా᳚భ్య
 ఏ॒వ ని హ్ను॑వాతే జ్యే॒ష్ఠో వా ఏ॒ష గ్రహా॑ణాం॒ యస్యై॒ష గృ॒హ్యతే॒ జ్యైష్ఠ్య॑మే॒వ
 గ॑చ్ఛతి॒ సర్వా॑సాం॒ వా ఏ॒తద్దే॒వతా॑నాꣳ రూ॒పం యదే॒ష గ్రహో॒ యస్యై॒ష
 గృ॒హ్యతే॒ సర్వా᳚ణ్యే॒వైనꣳ॑ రూ॒పాణి॑ పశూ॒నాముప॑ తిష్ఠంత ఉపయా॒మగృ॑హీతో

27 ఽసి ప్ర॒జాప॑తయే త్వా॒ జ్యోతి॑ష్మతే॒ జ్యోతి॑ష్మంతం గృహ్ణా॒మీత్యా॑హ॒
 జ్యోతి॑రే॒వైనꣳ॑ సమా॒నానాం᳚ కరోత్యగ్నిజి॒హ్వేభ్య॑స్త్వర్తా॒యుభ్య॒
 ఇత్యా॑హై॒తావ॑తీ॒ర్వై దే॒వతా॒స్తాభ్య॑ ఏ॒వైన॒ꣳ॒ సర్వా᳚భ్యో గృహ్ణా॒త్యపేం᳚ద్ర
 ద్విష॒తో మన॒ ఇత్యా॑హ॒ భ్రాతృ॑వ్యాపనుత్త్యై ప్రా॒ణాయ॑ త్వాపా॒నాయ॒ త్వేత్యా॑హ
 ప్రా॒ణానే॒వ యజ॑మానే దధాతి॒ తస్మై᳚ త్వా ప్ర॒జాప॑తయే విభూ॒దావ్న్నే॒ జ్యోతి॑ష్మతే॒
 జ్యోతి॑ష్మంతం జుహో॒మీ

28 త్యా॑హ ప్ర॒జాప॑తిః॒ సర్వా॑ దే॒వతాః॒ సర్వా᳚భ్య ఏ॒వైనం॑ దే॒వతా᳚భ్యో
 జుహోత్యాజ్యగ్ర॒హం గృ॑హ్ణీయా॒త్తేజ॑స్కామస్య॒ తేజో॒ వా ఆజ్యం॑ తేజ॒స్వ్యే॑వ
 భ॑వతి సోమగ్ర॒హం గృ॑హ్ణీయాద్ బ్రహ్మవర్చ॒సకా॑మస్య బ్రహ్మవర్చ॒సం వై
 సోమో᳚ బ్రహ్మవర్చ॒స్యే॑వ భ॑వతి దధిగ్ర॒హం గృ॑హ్ణీయాత్ ప॒శుకా॑మ॒స్యోర్గ్వై
 దధ్యూర్క్ప॒శవ॑ ఊ॒ర్జైవాస్మా॒ ఊర్జం॑ ప॒శూనవ॑ రుంధే .. 3. 5. 9.. ఉ॒ప॒యా॒మ
 గృ॑హీతో జుహోమి॒ త్రి చ॑త్వారిꣳశచ్చ .. 3. 5. 9..

29 త్వే క్రతు॒మపి॑ వృంజంతి॒ విశ్వే॒ ద్విర్యదే॒తే త్రిర్భవం॒త్యూమాః᳚ . స్వా॒దోః
 స్వాదీ॑యః స్వా॒దునా॑ సృజా॒ సమత॑ ఊ॒షు మధు॒ మధు॑నా॒భి యో॑ధి ..

 ఉ॒ప॒యా॒మగృ॑హీతోఽసి ప్ర॒జాప॑తయే త్వా॒ జుష్టం॑ గృహ్ణామ్యే॒ష తే॒ యోనిః॑
 ప్ర॒జాప॑తయే త్వా . ప్రా॒ణ॒గ్ర॒హాన్ గృ॑హ్ణాత్యే॒తావ॒ద్వా అ॑స్తి॒ యావ॑దే॒తే గ్రహాః॒
 స్తోమా॒శ్ఛందాꣳ॑సి పృ॒ష్ఠాని॒ దిశో॒ యావ॑దే॒వాస్తి॒ త

30 దవ॑ రుంధే జ్యే॒ష్ఠా వా ఏ॒తాన్బ్రా᳚హ్మ॒ణాః పు॒రా వి॒దామ॑క్రంతస్మా॒త్తేషా॒ꣳ॒
 సర్వా॒ దిశో॒ఽభిజి॑తా అభూవ॒న్॒, యస్యై॒తే గృ॒హ్యంతే॒ జ్యైష్ఠ్య॑మే॒వ
 గ॑చ్ఛత్య॒భి దిశో॑ జయతి॒ పంచ॑ గృహ్యంతే॒ పంచ॒ దిశః॒ సర్వా᳚స్వే॒వ
 ది॒క్ష్వృ॑ధ్నువంతి॒ నవ॑నవ గృహ్యంతే॒ నవ॒ వై పురు॑షే ప్రా॒ణాః ప్రా॒ణానే॒వ
 యజ॑మానేషు దధతి ప్రాయ॒ణీయే॑ చోదయ॒నీయే॑ చ గృహ్యంతే ప్రా॒ణా వై ప్రా॑ణగ్ర॒హాః

31 ప్రా॒ణైరే॒వ ప్ర॒ యంతి॑ ప్రా॒ణైరుద్యం॑తి దశ॒మేఽహ॑న్ గృహ్యంతే ప్రా॒ణా
 వై ప్రా॑ణగ్ర॒హాః ప్రా॒ణేభ్యః॒ ఖలు॒ వా ఏ॒తత్ప్ర॒జా యం॑తి॒ యద్వా॑మదే॒వ్యం
 యోనే॒శ్చ్యవ॑తే దశ॒మేఽహ॑న్వామదే॒వ్యం యోనే᳚శ్చ్యవతే॒ యద్ద॑శ॒మేఽహ॑న్
 గృ॒హ్యంతే᳚ ప్రా॒ణేభ్య॑ ఏ॒వ తత్ప్ర॒జా న యం॑తి .. 3. 5. 10.. తత్ప్రా॑ణ గ్ర॒హాస్స॒ప్త
 త్రిꣳ॑శచ్చ .. 3. 5. 10..

32 ప్ర దే॒వం దే॒వ్యా ధి॒యా భర॑తా జా॒తవే॑దసం . హ॒వ్యా నో॑ వక్షదాను॒షక్ ..

 అ॒యము॒ష్య ప్ర దే॑వ॒యుర్హోతా॑ య॒జ్ఞాయ॑ నీయతే . రథో॒ న యోర॒భీవృ॑తో॒
 ఘృణీ॑వాంచేతతి॒ త్మనా᳚ .. అ॒యమ॒గ్నిరు॑రుష్యత్య॒మృతా॑దివ॒ జన్మ॑నః .
 సహ॑సశ్చి॒థ్సహీ॑యాందే॒వో జీ॒వాత॑వే కృ॒తః .. ఇడా॑యాస్త్వా ప॒దే వ॒యం నాభా॑
 పృథి॒వ్యా అధి॑ . జాత॑వేదో॒ ని ధీ॑మ॒హ్యగ్నే॑ హ॒వ్యాయ॒ వోఢ॑వే ..

33 అగ్నే॒ విశ్వే॑భిః స్వనీక దే॒వైరూర్ణా॑వంతం ప్రథ॒మః సీ॑ద॒ యోనిం᳚ . కు॒లా॒యినం॑
 ఘృ॒తవం॑తꣳ సవి॒త్రే య॒జ్ఞం న॑య॒ యజ॑మానాయ సా॒ధు .. సీద॑ హోతః॒ స్వ ఉ॑
 లో॒కే చి॑కి॒త్వాంథ్సా॒దయా॑ య॒జ్ఞꣳ సు॑కృ॒తస్య॒ యోనౌ᳚ . దే॒వా॒వీర్దే॒వాన్
 హ॒విషా॑ యజా॒స్యగ్నే॑ బృ॒హద్యజ॑మానే॒ వయో॑ ధాః .. ని హోతా॑ హోతృ॒షద॑నే॒
 విదా॑నస్త్వే॒షో దీ॑ది॒వాꣳ అ॑సదథ్సు॒దక్షః॑ . అద॑బ్ధవ్రతప్రమతి॒ర్వసి॑ష్ఠః
 సహస్రం భ॒రః శుచి॑జిహ్వో అ॒గ్నిః .. త్వం దూ॒తస్త్వ

34 ము॑ నః పర॒స్పాస్త్వం వస్య॒ ఆ వృ॑షభ ప్రణే॒తా . అగ్నే॑ తో॒కస్య॑ న॒స్తనే॑
 త॒నూనా॒మప్ర॑యుచ్ఛం॒దీద్య॑ద్బోధి గో॒పాః .. అ॒భి త్వా॑ దేవ సవిత॒రీశా॑నం॒
 వార్యా॑ణాం . సదా॑వన్భా॒గమీ॑మ హే .. మ॒హీ ద్యౌః పృ॑థి॒వీ చ॑ న ఇ॒మం య॒జ్ఞం
 మి॑మిక్షతాం . పి॒పృ॒తాం నో॒ భరీ॑మభిః .. త్వామ॑గ్నే॒ పుష్క॑రా॒దధ్యథ॑ర్వా॒
 నిర॑మంథత . మూ॒ర్ధ్నో విశ్వ॑స్య వా॒ఘతః॑ .. త ము॑

35 త్వా ద॒ధ్యఙ్ఙృషిః॑ పు॒త్ర ఈ॑ధే॒ అథ॑ర్వణః . వృ॒త్ర॒హణం॑ పురంద॒రం ..

 త ము॑ త్వా పా॒థ్యో వృషా॒ సమీ॑ధే దస్యు॒హంత॑మం . ధ॒నం॒జ॒యꣳ రణే॑రణే
 .. ఉ॒త బ్రు॑వంతు జం॒తవ॒ ఉద॒గ్నిర్వృ॑త్ర॒హాజ॑ని . ధ॒నం॒జ॒యో రణే॑రణే ..

 ఆ యꣳ హస్తే॒ న ఖా॒దిన॒ꣳ॒ శిశుం॑ జా॒తం న బిభ్ర॑తి . వి॒శామ॒గ్ని2ꣳ
 స్వ॑ధ్వ॒రం .. ప్ర దే॒వం దే॒వవీ॑తయే॒ భర॑తా వసు॒విత్త॑మం . ఆ స్వే యోనౌ॒
 నిషీ॑దతు .. ఆ

36 జా॒తం జా॒తవే॑దసి ప్రి॒యꣳ శి॑శీ॒తాతి॑థిం . స్యో॒న ఆ గృ॒హప॑తిం ..

 అ॒గ్నినా॒గ్నిః సమి॑ధ్యతే క॒విర్గృ॒హప॑తి॒ర్యువా᳚ . హ॒వ్య॒వాడ్జు॒హ్వా᳚స్యః ..

 త్వ2ꣳ హ్య॑గ్నే అ॒గ్నినా॒ విప్రో॒ విప్రే॑ణ॒ సంథ్స॒తా . సఖా॒ సఖ్యా॑ సమి॒ధ్యసే᳚
 .. తం మ॑ర్జయంత సు॒క్రతుం॑ పురో॒ యావా॑నమా॒జిషు॑ . స్వేషు॒ క్షయే॑షు వా॒జినం᳚
 .. య॒జ్ఞేన॑ య॒జ్ఞమ॑యజంత దే॒వాస్తాని॒ ధర్మా॑ణి ప్రథ॒మాన్యా॑సన్ . తే హ॒
 నాకం॑ మహి॒మానః॑ సచంతే॒ యత్ర॒ పూర్వే॑ సా॒ధ్యాః సంతి॑ దే॒వాః .. 3. 5. 11..

 వోఢ॑వే దూ॒తస్త్వం తము॑సీద॒త్వా యత్ర॑ చ॒త్వారి॑ చ .. 3. 5. 11..

 పూ॒ర్ణర్ష॑యో॒ఽగ్నినా॒ యే దే॒వాస్సూఱ్యో॑ మా॒ సం త్వా॑ నహ్యామి వషట్కా॒రస్స ఖ॑ది॒ర
ఉ॑పయా॒మ గృ॑హీతోసి॒ యాం వై త్వే క్రతుం॒ ప్ర దే॒వమేకా॑దశ ..

 పూ॒ర్ణా స॑హ॒జాంతవా᳚ఽగ్నే ప్రా॒ణైరే॒వ షట్త్రిꣳ॑శత్ ..

 పూ॒ర్ణా సంతి॑ దే॒వాః ..

ఇతి తృతీయం కాండం సంపూర్ణం 3..

.. తైత్తిరీయ-సంహితా ..

.. చతుర్థం కాండం ..

.. శ్రీ॒ గు॒రు॒భ్యో॒ న॒మః॒ .. హరిః ఓ(4)మ్ ..

చతుర్థకాండే ప్రథమః ప్రశ్నః 1

1 యుం॒జా॒నః ప్ర॑థ॒మం మన॑స్త॒త్వాయ॑ సవి॒తా ధియః॑ . అ॒గ్నిం జ్యోతి॑ర్ని॒చాయ్య॑
   పృథి॒వ్యా అధ్యాభ॑రత్ .. యు॒క్త్వాయ॒ మన॑సా దే॒వాంథ్సువ॑ర్య॒తో ధి॒యా దివం᳚ .
   బృ॒హజ్జ్యోతిః॑ కరిష్య॒తః స॑వి॒తా ప్ర సు॑వాతి॒ తాన్ .. యు॒క్తేన॒ మన॑సా వ॒యం
   దే॒వస్య॑ సవి॒తుః స॒వే . సు॒వ॒ర్గేయా॑య॒ శక్త్యై᳚ .. యుం॒జతే॒ మన॑ ఉ॒త
   యుం॑జతే॒ ధియో॒ విప్రా॒ విప్ర॑స్య బృహ॒తో వి॑ప॒శ్చితః॑ . వి హోత్రా॑ దధే
   వయునా॒విదేక॒ ఇన్

2 మ॒హీ దే॒వస్య॑ సవి॒తుః పరి॑ష్టుతిః .. యు॒జే వాం॒ బ్రహ్మ॑ పూ॒ర్వ్యం నమో॑భి॒ర్వి
   శ్లోకా॑ యంతి ప॒థ్యే॑వ॒ సూరాః᳚ . శృ॒ణ్వంతి॒ విశ్వే॑ అ॒మృత॑స్య పు॒త్రా ఆ యే
   ధామా॑ని ది॒వ్యాని॑ త॒స్థుః .. యస్య॑ ప్ర॒యాణ॒మన్వ॒న్య ఇద్య॒యుర్దే॒వా దే॒వస్య॑
   మహి॒మాన॒మర్చ॑తః . యః పార్థి॑వాని విమ॒మే స ఏత॑శో॒ రజాꣳ॑సి దే॒వః
   స॑వి॒తా మ॑హిత్వ॒నా .. దేవ॑ సవితః॒ ప్ర సు॑వ య॒జ్ఞం ప్ర సు॑వ

3 య॒జ్ఞప॑తిం॒ భగా॑య ది॒వ్యో గం॑ధ॒ర్వః . కే॒త॒పూః కేతం॑ నః పునాతు
   వా॒చస్పతి॒ర్వాచ॑మ॒ద్య స్వ॑దాతి నః .. ఇ॒మం నో॑ దేవ సవితర్య॒జ్ఞం ప్ర సు॑వ
   దేవా॒యువꣳ॑ సఖి॒విదꣳ॑ సత్రా॒జితం॑ ధన॒జితꣳ॑ సువ॒ర్జితం᳚ ..

   ఋ॒చా స్తోమ॒ꣳ॒ సమ॑ర్ధయ గాయ॒త్రేణ॑ రథంత॒రం . బృ॒హద్గా॑య॒త్రవ॑ర్తని
   .. దే॒వస్య॑ త్వా సవి॒తుః ప్ర॑స॒వే᳚ఽశ్వినో᳚ర్బా॒హుభ్యాం᳚ పూ॒ష్ణో హస్తా᳚భ్యాం
   గాయ॒త్రేణ॒ ఛంద॒సాఽద॑దేఽఙ్గిర॒స్వదభ్రి॑రసి॒ నారి॑

4 రసి పృథి॒వ్యాః స॒ధస్థా॑ద॒గ్నిం పు॑రీ॒ష్య॑మంగిర॒స్వదా భ॑ర॒
 త్రైష్టు॑భేన త్వా॒ ఛంద॒సాఽద॑దేఽఙ్గిర॒స్వద్బభ్రి॑రసి॒ నారి॑రసి॒ త్వయా॑
 వ॒యꣳ స॒ధస్థ॒ ఆగ్నిꣳ శ॑కేమ॒ ఖని॑తుం పురీ॒ష్యం॑ జాగ॑తేన
 త్వా॒ ఛంద॒సాఽద॑దేఽఙ్గిర॒స్వద్ధస్త॑ ఆ॒ధాయ॑ సవి॒తా బిభ్ర॒దభ్రిꣳ॑
 హిర॒ణ్యయీం᳚ . తయా॒ జ్యోతి॒రజ॑స్ర॒మిద॒గ్నిం ఖా॒త్వీన॒ ఆ భ॒రాను॑ష్టుభేన త్వా॒
 ఛంద॒సా ద॑దేఽఙ్గిర॒స్వత్ .. 4. 1. 1.. ఇద్య॒జ్ఞం ప్ర సు॑వ॒ నారి॒రాను॑ష్టుభేన
 త్వా॒ ఛంద॑సా॒ త్రీణి॑ చ .. 4. 1. 1..

5 ఇ॒మామ॑గృభ్ణన్రశ॒నామృ॒తస్య॒ పూర్వ॒ ఆయు॑షి వి॒దథే॑షు క॒వ్యా . తయా॑
 దే॒వాః సు॒తమా బ॑భూవురృ॒తస్య॒ సామం᳚థ్స॒రమా॒రపం॑తీ .. ప్రతూ᳚ర్తం వాజి॒న్నా
 ద్ర॑వ॒ వరి॑ష్ఠా॒మను॑ సం॒వతం᳚ . ది॒వి తే॒ జన్మ॑ పర॒మమం॒తరి॑క్షే॒
 నాభిః॑ పృథి॒వ్యామధి॒ యోనిః॑ .. యుం॒జాథా॒ꣳ॒ రాస॑భం యు॒వమ॒స్మిన్ యామే॑
 వృషణ్వసూ . అ॒గ్నిం భరం॑తమస్మ॒యుం .. యోగే॑యోగే త॒వస్త॑రం॒ వాజే॑వాజే హవామహే .
 సఖా॑య॒ ఇంద్ర॑మూ॒తయే᳚ .. ప్ర॒తూర్వ॒

6 న్నే హ్య॑వ॒క్రామ॒న్నశ॑స్తీ రు॒ద్రస్య॒ గాణ॑పత్యాన్మయో॒భూరేహి॑ .
 ఉ॒ర్వం॑తరి॑క్ష॒మన్వి॑హి స్వ॒స్తిగ॑వ్యూతి॒రభ॑యాని కృ॒ణ్వన్ .. పూ॒ష్ణా స॒యుజా॑
 స॒హ . పృ॒థి॒వ్యాః స॒ధస్థా॑ద॒గ్నిం పు॑రీ॒ష్య॑మంగిర॒స్వదచ్ఛే᳚హ్య॒గ్నిం
 పు॑రీ॒ష్య॑మంగిర॒స్వదచ్ఛే॑మో॒ఽగ్నిం పు॑రీ॒ష్య॑మంగిర॒స్వద్భ॑రిష్యామో॒ఽగ్నిం
 పు॑రీ॒ష్య॑మంగిర॒స్వద్భ॑రామః .. అన్వ॒గ్నిరు॒షసా॒మగ్ర॑మఖ్య॒దన్వహా॑ని
 ప్రథ॒మో జా॒తవే॑దాః . అను॒ సూర్య॑స్య

7 పురు॒త్రా చ॑ ర॒శ్మీనను॒ ద్యావా॑పృథి॒వీ ఆ త॑తాన .. ఆ॒గత్య॑ వా॒జ్యధ్వ॑నః॒
 సర్వా॒ మృధో॒ వి ధూ॑ను తే . అ॒గ్నిꣳ స॒ధస్థే॑ మహ॒తి చక్షు॑షా॒
 ని చి॑కీషతే .. ఆ॒క్రమ్య॑ వాజిన్పృథి॒వీమ॒గ్నిమి॑చ్ఛ రు॒చా త్వం . భూమ్యా॑
 వృ॒త్వాయ॑ నో బ్రూహి॒ యతః॒ ఖనా॑మ॒ తం వ॒యం .. ద్యౌస్తే॑ పృ॒ష్ఠం పృ॑థి॒వీ
 స॒ధస్థ॑మా॒త్మాంతరి॑క్షꣳ సము॒ద్రస్తే॒ యోనిః॑ . వి॒ఖ్యాయ॒ చక్షు॑షా॒
 త్వమ॒భి తి॑ష్ఠ

8 పృతన్య॒తః .. ఉత్క్రా॑మ మహ॒తే సౌభ॑గాయా॒స్మాదా॒స్థానా᳚ద్ ద్రవిణో॒దా వా॑జిన్ .
 వ॒య2ꣳ స్యా॑మ సుమ॒తౌ పృ॑థి॒వ్యా అ॒గ్నిం ఖ॑ని॒ష్యంత॑ ఉ॒పస్థే॑ అస్యాః
 .. ఉద॑క్రమీద్ద్రవిణో॒దా వా॒జ్యర్వాకః॒ స లో॒కꣳ సుకృ॑తం పృథి॒వ్యాః . తతః॑
 ఖనేమ సు॒ప్రతీ॑కమ॒గ్నిꣳ సువో॒ రుహా॑ణా॒ అధి॒ నాక॑ ఉత్త॒మే .. అ॒పో దే॒వీరుప॑
 సృజ॒ మధు॑మతీరయ॒క్ష్మాయ॑ ప్ర॒జాభ్యః॑ . తాసా॒గ్॒ స్థానా॒దుజ్జి॑హతా॒మోష॑ధయః
 సుపిప్ప॒లాః .. జిఘ॑ర్మ్య॒

9 గ్నిం మన॑సా ఘృ॒తేన॑ ప్రతి॒క్ష్యంతం॒ భువ॑నాని॒ విశ్వా᳚ .
 పృ॒థుం తి॑ర॒శ్చా వయ॑సా బృ॒హంతం॒ వ్యచి॑ష్ఠ॒మన్నꣳ॑
 రభ॒సం విదా॑నం .. ఆ త్వా॑ జిఘర్మి॒ వచ॑సా ఘృ॒తేనా॑ర॒క్షసా॒
 మన॑సా॒ తజ్జు॑షస్వ . మర్య॑శ్రీః స్పృహ॒యద్వ॑ర్ణో అ॒గ్నిర్నాభి॒మృశే॑
 త॒నువా॒ జర్హృ॑షాణః .. పరి॒ వాజ॑పతిః క॒విర॒గ్నిర్హ॒వ్యాన్య॑క్రమీత్
 . దధ॒ద్రత్నా॑ని దా॒శుషే᳚ .. పరి॑ త్వాగ్నే॒ పురం॑ వ॒యం విప్రꣳ॑
 సహస్య ధీమహి . ధృ॒షద్వ॑ర్ణం ది॒వేది॑వే భే॒త్తారం॑ భంగు॒రావ॑తః ..

 త్వమ॑గ్నే॒ ద్యుభి॒స్త్వమా॑శుశు॒క్షణి॒స్త్వమ॒ద్భ్యస్త్వమశ్మ॑న॒స్పరి॑ . త్వం
 వనే᳚భ్య॒స్త్వమోష॑ధీభ్య॒స్త్వం నృ॒ణాం నృ॑పతే జాయసే॒ శుచిః॑ .. 4. 1. 2..

 ప్ర॒తూర్వం॒థ్సూర్య॑స్య తిష్ఠ॒ జిఘ॑ర్మి భే॒త్తారం॑ విꣳశ॒తిశ్చ॑ .. 4. 1. 2..

10 దే॒వస్య॑ త్వా సవి॒తుః ప్ర॑స॒వే᳚ఽశ్వినో᳚ర్బా॒హుభ్యాం᳚ పూ॒ష్ణో హస్తా᳚భ్యాం
 పృథి॒వ్యాః స॒ధస్థే॒ఽగ్నిం పు॑రీ॒ష్య॑మంగిర॒స్వత్ఖ॑నామి .. జ్యోతి॑ష్మంతం త్వాగ్నే
 సు॒ప్రతీ॑క॒మజ॑స్రేణ భా॒నునా॒ దీద్యా॑నం . శి॒వం ప్ర॒జాభ్యోఽహిꣳ॑సంతం
 పృథి॒వ్యాః స॒ధస్థే॒ఽగ్నిం పు॑రీ॒ష్య॑మంగిర॒స్వత్ఖ॑నామి .. అ॒పాం
 పృ॒ష్ఠమ॑సి స॒ప్రథా॑ ఉ॒ర్వ॑గ్నిం భ॑రి॒ష్యదప॑రావపిష్ఠం . వర్ధ॑మానం
 మ॒హ ఆ చ॒ పుష్క॑రం ది॒వో మాత్ర॑యా వరి॒ణా ప్ర॑థస్వ .. శర్మ॑ చ స్థో॒

11 వర్మ॑ చ స్థో॒ అచ్ఛి॑ద్రే బహు॒లే ఉ॒భే . వ్యచ॑స్వతీ॒ సం వ॑సాథాం
 భ॒ర్తమ॒గ్నిం పు॑రీ॒ష్యం᳚ .. సం వ॑సాథాꣳ సువ॒ర్విదా॑ స॒మీచీ॒
 ఉర॑సా॒ త్మనా᳚ . అ॒గ్నిమం॒తర్భ॑రి॒ష్యంతీ॒ జ్యోతి॑ష్మంత॒మజ॑స్ర॒మిత్ ..

 పు॒రీ॒ష్యో॑ఽసి వి॒శ్వభ॑రాః . అథ॑ర్వా త్వా ప్రథ॒మో నిర॑మంథదగ్నే .. త్వామ॑గ్నే॒
 పుష్క॑రా॒దధ్యథ॑ర్వా॒ నిర॑మంథత . మూ॒ర్ధ్నో విశ్వ॑స్య వా॒ఘతః॑ .. తము॑
 త్వా ద॒ధ్యఙ్ఙృషిః॑ పు॒త్ర ఈ॑ధే॒

12 అథ॑ర్వణః . వృ॒త్ర॒హణం॑ పురంద॒రం .. తము॑ త్వా పా॒థ్యో వృషా॒ సమీ॑
 ధే దస్యు॒హంత॑మం . ధ॒నం॒జ॒యꣳ రణే॑రణే .. సీద॑ హోతః॒ స్వ ఉ॑ లో॒కే
 చి॑కి॒త్వాంథ్సా॒దయా॑ య॒జ్ఞꣳ సు॑కృ॒తస్య॒ యోనౌ᳚ . దే॒వా॒వీర్దే॒వాన్
 హ॒విషా॑ యజా॒స్యగ్నే॑ బృ॒హద్యజ॑మానే॒ వయో॑ ధాః .. ని హోతా॑ హోతృ॒షద॑నే॒
 విదా॑నస్త్వే॒షో దీ॑ది॒వాꣳ అ॑సదథ్సు॒దక్షః॑ . అద॑బ్ధవ్రతప్రమతి॒ర్వసి॑ష్ఠః
 సహస్రం భ॒రః శుచి॑జిహ్వో అ॒గ్నిః .. సꣳ సీ॑దస్వ మ॒హాꣳ అ॑సి॒ శోచ॑స్వ

13 దేవ॒వీత॑మః . వి ధూ॒మమ॑గ్నే అరు॒షం మి॑యేధ్య సృ॒జ ప్ర॑శస్త దర్శ॒తం ..

 జని॑ష్వా॒ హి జేన్యో॒ అగ్రే॒ అహ్నాꣳ॑ హి॒తో హి॒తేష్వ॑రు॒షో వనే॑షు . దమే॑దమే
 స॒ప్త రత్నా॒ దధా॑నో॒ఽగ్నిర్హోతా॒ నిష॑సాదా॒ యజీ॑యాన్ .. 4. 1. 3.. స్థ॒ ఈ॒ధే॒
 శోచ॑స్వ స॒ప్తవిꣳ॑శతిశ్చ .. 4. 1. 3..

14 సం తే॑ వా॒యుర్మా॑త॒రిశ్వా॑ దధాతూత్తా॒నాయై॒ హృద॑యం॒ యద్విలి॑ష్టం . దే॒వానాం॒
 యశ్చర॑తి ప్రా॒ణథే॑న॒ తస్మై॑ చ దేవి॒ వష॑డస్తు॒ తుభ్యం᳚ .. సుజా॑తో॒
 జ్యోతి॑షా స॒హ శర్మ॒ వరూ॑థ॒మాస॑దః॒ సువః॑ . వాసో॑ అగ్నే వి॒శ్వరూ॑ప॒ꣳ॒
 సం వ్య॑యస్వ విభావసో .. ఉదు॑ తిష్ఠ స్వధ్వ॒రావా॑ నో దే॒వ్యా కృ॒పా . దృ॒శే చ॑
 భా॒సా బృ॑హ॒తా సు॑శు॒క్వని॒రాగ్నే॑ యాహి సుశ॒స్తిభిః॑ ..

15 ఊ॒ర్ధ్వ ఊ॒ షుణ॑ ఊ॒తయే॒ తిష్ఠా॑ దే॒వో న స॑వి॒తా . ఊ॒ర్ధ్వో వాజ॑స్య॒ సని॑తా॒
 యదం॒జిభి॑ర్వా॒ఘద్భి॑ర్వి॒హ్వయా॑మహే .. స జా॒తో గర్భో॑ అసి॒ రోద॑స్యో॒రగ్నే॒
 చారు॒ర్విభృ॑త॒ ఓష॑ధీషు . చి॒త్రః శిశుః॒ పరి॒ తమాగ్॑స్య॒క్తః ప్ర
 మా॒తృభ్యో॒ అధి॒ కని॑క్రదద్గాః .. స్థి॒రో భ॑వ వీ॒డ్వం॑గ ఆ॒శుర్భ॑వ
 వా॒జ్య॑ర్వన్ . పృ॒థుర్భ॑వ సు॒షద॒స్త్వమ॒గ్నేః పు॑రీష॒వాహ॑నః .. శి॒వో భ॑వ

16 ప్ర॒జాభ్యో॒ మాను॑షీభ్య॒స్త్వమం॑గిరః . మా ద్యావా॑పృథి॒వీ అ॒భి శూ॑శుచో॒
 మాంతరి॑క్షం॒ మా వన॒స్పతీన్॑ .. ప్రైతు॑ వా॒జీ కని॑క్రద॒న్నాన॑ద॒ద్రాస॑భః॒
 పత్వా᳚ . భర॑న్న॒గ్నిం పు॑రీ॒ష్యం॑ మా పా॒ద్యాయు॑షః పు॒రా .. రాస॑భో వాం॒
 కని॑క్రద॒థ్సుయు॑క్తో వృషణా॒ రథే᳚ . స వా॑మ॒గ్నిం పురీ॒ష్య॑మా॒శుర్దూ॒తో
 వ॑హాది॒తః .. వృషా॒గ్నిం వృష॑ణం॒ భర॑న్న॒పాం గర్భꣳ॑ సము॒ద్రియం᳚ .
 అగ్న॒ ఆ యా॑హి

17 వీ॒తయ॑ ఋ॒తꣳ స॒త్యం .. ఓష॑ధయః॒ ప్రతి॑ గృహ్ణీతా॒గ్నిమే॒తꣳ
 శి॒వమా॒యంత॑మ॒భ్యత్ర॑ యు॒ష్మాన్ . వ్యస్య॒న్విశ్వా॒ అమ॑తీ॒రరా॑తీర్ని॒షీద॑న్నో॒
 అప॑ దుర్మ॒తిꣳ హ॑నత్ .. ఓష॑ధయః॒ ప్రతి॑ మోదధ్వమేనం॒ పుష్పా॑వతీః
 సుపిప్ప॒లాః . అ॒యం వో॒ గర్భ॑ ఋ॒త్వియః॑ ప్ర॒త్నꣳ స॒ధస్థ॒మాస॑దత్ .. 4. 1. 4..

సు॒శ॒స్తిభిః॑ శి॒వో భ॑వ యాహి॒ షట్త్రిꣳ॑శచ్చ .. 4. 1. 4..

18 వి పాజ॑సా పృ॒థునా॒ శోశు॑చానో॒ బాధ॑స్వ ద్వి॒షో ర॒క్షసో॒ అమీ॑వాః .
 సు॒శర్మ॑ణో బృహ॒తః శర్మ॑ణి స్యామ॒గ్నేర॒హꣳ సు॒హవ॑స్య॒ ప్రణీ॑తౌ .. ఆపో॒
 హి ష్ఠా మ॑యో॒భువ॒స్తా న॑ ఊ॒ర్జే ద॑ధాతన . మ॒హే రణా॑య॒ చక్ష॑సే .. యో వః॑
 శి॒వత॑మో॒ రస॒స్తస్య॑ భాజయతే॒ఽహ నః॑ . ఉ॒శ॒తీరి॑వ మా॒తరః॑ .. తస్మా॒
 అరం॑ గమామ వో॒ యస్య॒ క్షయా॑య॒ జిన్వ॑థ . ఆపో॑ జ॒నయ॑థా చ నః .. మి॒త్రః

19 స॒ꣳ॒సృజ్య॑ పృథి॒వీం భూమిం॑ చ॒ జ్యోతి॑షా స॒హ . సుజా॑తం
 జా॒తవే॑దసమ॒గ్నిం వై᳚శ్వాన॒రం వి॒భుం .. అ॒య॒క్ష్మాయ॑ త్వా॒ సꣳ సృ॑జామి
 ప్ర॒జాభ్యః॑ . విశ్వే᳚ త్వా దే॒వా వై᳚శ్వాన॒రాః సꣳ సృ॑జం॒త్వాను॑ష్టుభేన॒
 ఛంద॑సాంగిర॒స్వత్ .. రు॒ద్రాః సం॒భృత్య॑ పృథి॒వీం బృ॒హజ్జ్యోతిః॒ సమీ॑ధిరే .
 తేషాం᳚ భా॒నురజ॑స్ర॒ ఇచ్ఛు॒క్రో దే॒వేషు॑ రోచతే .. సꣳసృ॑ష్టాం॒ వసు॑భీ
 రు॒ద్రైర్ధీరైః᳚ కర్మ॒ణ్యాం᳚ మృదం᳚ . హస్తా᳚భ్యాం మృ॒ద్వీం కృ॒త్వా సి॑నీవా॒లీ
 క॑రోతు॒

20 తాం .. సి॒నీ॒వా॒లీ సు॑కప॒ర్దా సు॑కురీ॒రా స్వౌ॑ప॒శా . సా తుభ్య॑మదితే మహ॒
 ఓఖాం ద॑ధాతు॒ హస్త॑యోః .. ఉ॒ఖాం క॑రోతు॒ శక్త్యా॑ బా॒హుభ్యా॒మది॑తిర్ధి॒యా . మా॒తా
 పు॒త్రం యథో॒పస్థే॒ సాగ్నిం బి॑భర్తు॒ గర్భ॒ ఆ .. మ॒ఖస్య॒ శిరో॑ఽసి య॒జ్ఞస్య॑
 ప॒దే స్థః॑ . వస॑వస్త్వా కృణ్వంతు గాయ॒త్రేణ॒ ఛంద॑సాంగిర॒స్వత్ పృ॑థి॒వ్య॑సి
 రు॒ద్రాస్త్వా॑ కృణ్వంతు॒ త్రైష్టు॑భేన॒ ఛంద॑సాంగిర॒స్వదం॒తరి॑క్షమస్యా

21 ఽది॒త్యాస్త్వా॑ కృణ్వంతు॒ జాగ॑తేన॒ ఛంద॑సాంగిర॒స్వద్ద్యౌర॑సి॒ విశ్వే᳚
 త్వా దే॒వా వై᳚శ్వాన॒రాః కృ॑ణ్వం॒త్వాను॑ష్టుభేన॒ ఛంద॑సాంగిర॒స్వద్దిశో॑ఽసి
 ధ్రు॒వాసి॑ ధా॒రయా॒ మయి॑ ప్ర॒జాꣳ రా॒యస్పోషం॑ గౌప॒త్యꣳ సు॒వీర్యꣳ॑
 సజా॒తాన్ యజ॑మానా॒యాది॑త్యై॒ రాస్నా॒స్యది॑తిస్తే॒ బిలం॑ గృహ్ణాతు॒ పాంక్తే॑న॒
 ఛంద॑సాంగిర॒స్వత్ . కృ॒త్వాయ॒ సా మ॒హీము॒ఖాం మృ॒న్మయీం॒ యోని॑మ॒గ్నయే᳚
 . తాం పు॒త్రేభ్యః॒ సంప్రాయ॑చ్ఛ॒దది॑తిః శ్ర॒పయా॒నితి॑ .. 4. 1. 5.. మి॒త్రః
 క॑రోత్వం॒తరి॑క్షమసి॒ ప్ర చ॒త్వారి॑ చ .. 4. 1. 5..

22 వస॑వస్త్వా ధూపయంతు గాయ॒త్రేణ॒ ఛంద॑సాంగిర॒స్వద్రు॒ద్రాస్త్వా॑ ధూపయంతు॒
 త్రైష్టు॑భేన॒ ఛంద॑సాంగిర॒స్వదా॑ది॒త్యాస్త్వా॑ ధూపయంతు॒ జాగ॑తేన॒
 ఛంద॑సాంగిర॒స్వద్విశ్వే᳚ త్వా దే॒వా వై᳚శ్వాన॒రా ధూ॑పయం॒త్వాను॑ష్టుభేన॒
 ఛంద॑సాంగిర॒స్వదింద్ర॑స్త్వా ధూపయత్వంగిర॒స్వద్విష్ణు॑స్త్వా
 ధూపయత్వంగిర॒స్వద్వరు॑ణస్త్వా ధూపయత్వంగిర॒స్వదది॑తిస్త్వా దే॒వీ వి॒శ్వదే᳚వ్యావతీ
 పృథి॒వ్యాః స॒ధస్థే᳚ఽఙ్గిర॒స్వత్ఖ॑నత్వవట దే॒వానాం᳚ త్వా॒ పత్నీ᳚

23 ర్దే॒వీర్వి॒శ్వదే᳚వ్యావతీః పృథి॒వ్యాః స॒ధస్థే᳚ఽఙ్గిర॒స్వద్ద॑ధతూఖే
 ధి॒షణా᳚స్త్వా దే॒వీర్వి॒శ్వదే᳚వ్యావతీః పృథి॒వ్యాః
 స॒ధస్థే᳚ఽఙ్గిర॒స్వద॒భీంధ॑తాముఖే॒ గ్నాస్త్వా॑ దే॒వీర్వి॒శ్వదే᳚వ్యావతీః
 పృథి॒వ్యాః స॒ధస్థే᳚ఽఙ్గిర॒స్వచ్ఛ్ర॑పయంతూఖే॒ వరూ᳚త్రయో॒ జన॑యస్త్వా
 దే॒వీర్వి॒శ్వదే᳚వ్యావతీః పృథి॒వ్యాః స॒ధస్థే᳚ఽఙ్గిర॒స్వత్ప॑చంతూఖే .
 మిత్రై॒తాము॒ఖాం ప॑చై॒షా మా భే॑ది . ఏ॒తాం తే॒ పరి॑ దదా॒మ్యభి॑త్త్యై . అ॒భీమాం

24 మ॑హి॒నా దివం॑ మి॒త్రో బ॑భూవ స॒ప్రథాః᳚ . ఉ॒త శ్రవ॑సా పృథి॒వీం
 .. మి॒త్రస్య॑ చర్షణీ॒ధృతః॒ శ్రవో॑ దే॒వస్య॑ సాన॒సిం . ద్యు॒మ్నం
 చి॒త్రశ్ర॑వస్తమం .. దే॒వస్త్వా॑ సవి॒తోద్వ॑పతు సుపా॒ణిః స్వం॑గు॒రిః .
 సు॒బా॒హురు॒త శక్త్యా᳚ .. అప॑ద్యమానా పృథి॒వ్యాశా॒ దిశ॒ ఆ పృ॑ణ . ఉత్తి॑ష్ఠ
 బృహ॒తీ భ॑వో॒ర్ధ్వా తి॑ష్ఠ ధ్రు॒వా త్వం .. వస॑వ॒స్త్వాచ్ఛృం॑దంతు
 గాయ॒త్రేణ॒ ఛంద॑సాంగిర॒స్వద్రు॒ద్రాస్త్వాచ్ఛృం॑దంతు॒ త్రైష్టు॑భేన॒
 ఛంద॑సాంగిర॒స్వదా॑ది॒త్యాస్త్వాచ్ఛృం॑దంతు॒ జాగ॑తేన॒ ఛంద॑సాంగిర॒స్వద్విశ్వే᳚
 త్వా దే॒వా వై᳚శ్వాన॒రా ఆ చ్ఛృం॑దం॒త్వాను॑ష్టుభేన॒ ఛంద॑సాంగిర॒స్వత్ .. 4. 1. 6..

పత్నీ॑రి॒మాꣳ రు॒ద్రాస్త్వాఽచ్ఛృం॑దత్వేకా॒న్న విꣳ॑శ॒తిశ్చ॑ .. 4. 1. 6..

25 సమా᳚స్త్వాగ్న ఋ॒తవో॑ వర్ధయంతు సంవథ్స॒రా ఋష॑యో॒ యాని॑ స॒త్యా .
 సం ది॒వ్యేన॑ దీదిహి రోచ॒నేన॒ విశ్వా॒ ఆ భా॑హి ప్ర॒దిశః॑ పృథి॒వ్యాః .. సం
 చే॒ధ్యస్వా᳚గ్నే॒ ప్ర చ॑ బోధయైన॒ముచ్చ॑ తిష్ఠ మహ॒తే సౌభ॑గాయ . మా చ॑
 రిషదుపస॒త్తా తే॑ అగ్నే బ్ర॒హ్మాణ॑స్తే య॒శసః॑ సంతు॒ మాన్యే .. త్వామ॑గ్నే వృణతే
 బ్రాహ్మ॒ణా ఇ॒మే శి॒వో అ॑గ్నే

26 సం॒ వర॑ణే భవా నః . స॒ప॒త్న॒హా నో॑ అభిమాతి॒ జిచ్చ॒ స్వే గయే॑
 జాగృ॒హ్యప్ర॑యుచ్ఛన్ .. ఇ॒హైవాగ్నే॒ అధి॑ ధారయా ర॒యిం మా త్వా॒ ని క్ర॑న్పూర్వ॒చితో॑
 నికా॒రిణః॑ . క్ష॒త్రమ॑గ్నే సు॒యమ॑మస్తు॒ తుభ్య॑ముపస॒త్తా వ॑ర్ధతాం తే॒
 అని॑ష్టృతః .. క్ష॒త్రేణా᳚గ్నే॒ స్వాయుః॒ సꣳ ర॑భస్వ మి॒త్రేణా᳚గ్నే మిత్ర॒ధేయే॑
 యతస్వ . స॒జా॒తానాం᳚ మధ్యమ॒స్థా ఏ॑ధి॒ రాజ్ఞా॑మగ్నే విహ॒వ్యో॑ దీదిహీ॒హ .. అతి॒

27 నిహో॒ అతి॒ స్రిధోఽత్యచి॑త్తి॒మత్యరా॑తిమగ్నే . విశ్వా॒ హ్య॑గ్నే దురి॒తా
 సహ॒స్వాథా॒స్మభ్యꣳ॑ స॒హవీ॑రాꣳ ర॒యిం దాః᳚ .. అ॒నా॒ధృ॒ష్యో
 జా॒తవే॑దా॒ అని॑ష్టృతో వి॒రాడ॑గ్నే క్షత్ర॒భృద్దీ॑దిహీ॒హ . విశ్వా॒ ఆశాః᳚
 ప్రముం॒చన్మాను॑షీర్భి॒యః శి॒వాభి॑ర॒ద్య పరి॑ పాహి నో వృ॒ధే .. బృహ॑స్పతే
 సవితర్బో॒ధయై॑న॒ꣳ॒ సꣳశి॑తం చిథ్సంత॒రాꣳ సꣳ శి॑శాధి .
 వ॒ర్ధయై॑నం మహ॒తే సౌభ॑గాయ॒

28 విశ్వ॑ ఏన॒మను॑ మదంతు దే॒వాః .. అ॒ము॒త్ర॒భూయా॒దధ॒ యద్య॒మస్య॒ బృహ॑స్పతే
 అ॒భిశ॑స్తే॒రముం॑చః . ప్రత్యౌ॑హతామ॒శ్వినా॑ మృ॒త్యుమ॑స్మాద్దే॒వానా॑మగ్నే
 భి॒షజా॒ శచీ॑భిః .. ఉద్వ॒యం తమ॑స॒స్పరి॒ పశ్యం॑తో॒ జ్యోతి॒రుత్త॑రం .
 దే॒వం దే॑వ॒త్రా సూర్య॒మగ॑న్మ॒ జ్యోతి॑రుత్త॒మం .. 4. 1. 7.. ఇ॒మే శి॒వో అ॒గ్నేఽతి॒
 సౌభ॑గాయ॒ చతు॑స్త్రిꣳశచ్చ .. 4. 1. 7..

29 ఊ॒ర్ధ్వా అ॑స్య స॒మిధో॑ భవంత్యూ॒ర్ధ్వా శు॒క్రా శో॒చీగ్ష్య॒గ్నేః . ద్యు॒మత్త॑మా
 సు॒ప్రతీ॑కస్య సూ॒నోః .. తనూ॒నపా॒దసు॑రో వి॒శ్వవే॑దా దే॒వో దే॒వేషు॑ దే॒వః
 . ప॒థ ఆన॑క్తి॒ మధ్వా॑ ఘృ॒తేన॑ .. మధ్వా॑ య॒జ్ఞం న॑క్షసే ప్రీణా॒నో
 నరా॒శꣳసో॑ అగ్నే . సు॒కృద్దే॒వః స॑వి॒తా వి॒శ్వవా॑రః .. అచ్ఛా॒యమే॑తి॒
 శవ॑సా ఘృ॒తేనే॑డా॒నో వహ్ని॒ర్నమ॑సా . అ॒గ్ని2ꣳ స్రుచో॑ అధ్వ॒రేషు॑
 ప్ర॒యథ్సు॑ .. స య॑క్షదస్య మహి॒మాన॑మ॒గ్నేః స

30 ఈ॑ మం॒ద్రాసు॑ ప్ర॒యసః॑ . వసు॒శ్చేతి॑ష్ఠో వసు॒ధాత॑మశ్చ .. ద్వారో॑
 దే॒వీరన్వ॑స్య॒ విశ్వే᳚ వ్ర॒తా ద॑దంతే అ॒గ్నేః . ఉ॒రు॒వ్యచ॑సో॒ ధామ్నా॒ పత్య॑మానాః
 .. తే అ॑స్య॒ యోష॑ణే ది॒వ్యే న యోనా॑వు॒షాసా॒నక్తా᳚ . ఇ॒మం య॒జ్ఞమ॑వతామధ్వ॒రం
 నః॑ .. దైవ్యా॑ హోతారావూ॒ర్ధ్వమ॑ధ్వ॒రం నో॒ఽగ్నేర్జి॒హ్వామ॒భి గృ॑ణీతం .
 కృ॒ణు॒తం నః॒ స్వి॑ష్టిం .. తి॒స్రో దే॒వీర్బ॒ర్॒హిరేదꣳ స॑దం॒త్విడా॒ సర॑స్వతీ॒

31 భార॑తీ . మ॒హీ గృ॑ణా॒నా .. తన్న॑స్తు॒రీప॒మద్భు॑తం పురు॒క్షు త్వష్టా॑
 సు॒వీరం᳚ . రా॒యస్పోషం॒ విష్య॑తు॒ నాభి॑మ॒స్మే .. వన॑స్ప॒తేఽవ॑ సృజా॒
 రరా॑ణ॒స్త్మనా॑ దే॒వేషు॑ . అ॒గ్నిర్హ॒వ్యꣳ శ॑మి॒తా సూ॑దయాతి .. అగ్నే॒
 స్వాహా॑ కృణుహి జాతవేద॒ ఇంద్రా॑య హ॒వ్యం . విశ్వే॑ దే॒వా హ॒విరి॒దం జు॑షంతాం
 .. హి॒ర॒ణ్య॒గ॒ర్భః సమ॑వర్త॒తాగ్రే॑ భూ॒తస్య॑ జా॒తః పతి॒రేక॑ ఆసీత్ . స
 దా॑ధార పృథి॒వీం ద్యా

32 ము॒తేమాం కస్మై॑ దే॒వాయ॑ హ॒విషా॑ విధేమ .. యః ప్రా॑ణ॒తో ని॑మిష॒తో
 మ॑హి॒త్వైక॒ ఇద్రాజా॒ జగ॑తో బ॒భూవ॑ . య ఈశే॑ అ॒స్య ద్వి॒పద॒శ్చతు॑ష్పదః॒
 కస్మై॑ దే॒వాయ॑ హ॒విషా॑ విధేమ .. య ఆ᳚త్మ॒దా బ॑ల॒దా యస్య॒ విశ్వ॑ ఉ॒పాస॑తే
 ప్ర॒శిషం॒ యస్య॑ దే॒వాః . యస్య॑ ఛా॒యామృతం॒ యస్య॑ మృ॒త్యుః కస్మై॑ దే॒వాయ॑
 హ॒విషా॑ విధేమ .. యస్యే॒ మే హి॒మవం॑తో మహి॒త్వా యస్య॑ సము॒ద్రꣳ ర॒సయా॑ స॒హా

33 ఽహుః . యస్యే॒మాః ప్ర॒దిశో॒ యస్య॑ బా॒హూ కస్మై॑ దే॒వాయ॑ హ॒విషా॑ విధేమ ..

 యం క్రంద॑సీ॒ అవ॑సా తస్తభా॒నే అ॒భ్యైక్షే॑తాం॒ మన॑సా॒ రేజ॑మానే . యత్రాధి॒
 సూర॒ ఉది॑తౌ॒ వ్యేతి॒ కస్మై॑ దే॒వాయ॑ హ॒విషా॑ విధేమ .. యేన॒ ద్యౌరు॒గ్రా
 పృ॑థి॒వీ చ॑ దృ॒ఢే యేన॒ సువః॑ స్తభి॒తం యేన॒ నాకః॑ . యో అం॒తరి॑క్షే॒
 రజ॑సో వి॒మానః॒ కస్మై॑ దే॒వాయ॑ హ॒విషా॑ విధేమ .. ఆపో॑ హ॒ యన్మ॑హ॒తీర్విశ్వ॒

34 మాయం॒దక్షం॒ దధా॑నా జ॒నయం॑తీర॒గ్నిం . తతో॑ దే॒వానాం॒
 నిర॑వర్త॒తాసు॒రేకః॒ కస్మై॑ దే॒వాయ॑ హ॒విషా॑ విధేమ .. యశ్చి॒దాపో॑ మహి॒నా
 ప॒ర్యప॑శ్య॒ద్దక్షం॒ దధా॑నా జ॒నయం॑తీర॒గ్నిం . యో దే॒వేష్వధి॑ దే॒వ ఏక॒
 ఆసీ॒త్ కస్మై॑ దే॒వాయ॑ హ॒విషా॑ విధేమ .. 4. 1. 8.. అ॒గ్నేస్స సర॑స్వతీ॒ ద్యాꣳ
 స॒హ విశ్వం॒ చతు॑స్త్రిꣳశచ్చ .. 4. 1. 8.. ఊ॒ర్ధ్వా యః ప్రా॑ణ॒తో య ఆ᳚త్మ॒దా
 యస్యే॒మే యం క్రంద॑సీ॒ యేన॒ ద్యౌరాపో॑ హ॒ యత్తతో॑ దే॒వానాం॒ యశ్చి॒దాపో॒ యో
 దే॒వేషు॒ నవ॑ ..

35 ఆకూ॑తిమ॒గ్నింప్ర॒యుజ॒గ్గ్॒ స్వాహా॒ మనో॑ మే॒ధామ॒గ్నిం ప్ర॒యుజ॒గ్గ్॒ స్వాహా॑ చి॒త్తం
 విజ్ఞా॑తమ॒గ్నిం ప్ర॒యుజ॒గ్గ్॒ స్వాహా॑ వా॒చో విధృ॑తిమ॒గ్నిం ప్ర॒యుజ॒గ్గ్॒ స్వాహా᳚
 ప్ర॒జాప॑తయే॒ మన॑వే॒ స్వాహా॒గ్నయే॑ వైశ్వాన॒రాయ॒ స్వాహా॒ విశ్వే॑ దే॒వస్య॑
 నే॒తుర్మర్తో॑ వృణీత స॒ఖ్యం విశ్వే॑ రా॒య ఇ॑షుధ్యసి ద్యు॒మ్నం వృ॑ణీత పు॒ష్యసే॒
 స్వాహా॒ మాసుభి॑త్థా॒ మాసురి॑షో॒ దృꣳహ॑స్వ వీ॒డయ॑స్వ॒ సు . అంబ॑ ధృష్ణు
 వీ॒రయ॑స్వా॒

36 గ్నిశ్చే॒దం క॑రిష్యథః .. దృꣳహ॑స్వ దేవి పృథివి స్వ॒స్తయ॑ ఆసు॒రీ
 మా॒యా స్వ॒ధయా॑ కృ॒తాసి॑ . జుష్టం॑ దే॒వానా॑మి॒దమ॑స్తు హ॒వ్యమరి॑ష్టా॒
 త్వముది॑హి య॒జ్ఞే అ॒స్మిన్ .. మిత్రై॒తాము॒ఖాం త॑పై॒షా మా భే॑ది . ఏ॒తాం తే॒ పరి॑
 దదా॒మ్యభి॑త్త్యై . ద్ర్వ॑న్నః స॒ర్పిరా॑సుతిః ప్ర॒త్నో హోతా॒ వరే᳚ణ్యః . సహ॑సస్పు॒త్రో
 అద్భు॑తః .. పర॑స్యా॒ అధి॑ సం॒వతోఽవ॑రాꣳ అ॒భ్యా

37 త॑ర . యత్రా॒హమస్మి॒ తాꣳ అ॑వ .. ప॒ర॒మస్యాః᳚ పరా॒వతో॑ రో॒హిద॑శ్వ
 ఇ॒హాఽగ॑హి . పురీ॒ష్యః॑ పురుప్రి॒యోఽగ్నే॒ త్వం త॑రా॒ మృధః॑ .. సీద॒
 త్వం మా॒తుర॒స్యా ఉ॒పస్థే॒ విశ్వా᳚న్యగ్నే వ॒యునా॑ని వి॒ద్వాన్ . మైనా॑మ॒ర్చిషా॒
 మా తప॑సా॒భి శూ॑శుచో॒ఽన్తర॑స్యాꣳ శు॒క్రజ్యో॑తి॒ర్వి భా॑హి .. అం॒తర॑గ్నే
 రు॒చా త్వము॒ఖాయై॒ సద॑నే॒ స్వే . తస్యా॒స్త్వꣳ హర॑సా॒ తపం॒జాత॑వేదః శి॒వో
 భ॑వ .. శి॒వో భూ॒త్వా మహ్య॑మ॒గ్నేఽథో॑ సీద శి॒వస్త్వం . శి॒వాః కృ॒త్వా దిశః॒
 సర్వాః॒ స్వాం యోని॑మి॒హాస॑దః .. 4. 1. 9.. వీ॒రయ॒స్వాఽతప॑న్విꣳశ॒తిశ్చ॑ ..

 4. 1. 9..

38 యద॑గ్నే॒ యాని॒ కాని॒ చాఽతే॒ దారూ॑ణి ద॒ధ్మసి॑ . తద॑స్తు॒ తుభ్య॒మిద్ఘృ॒తం
 తజ్జు॑షస్వ యవిష్ఠ్య .. యదత్త్యు॑ప॒జిహ్వి॑కా॒ యద్వ॒మ్రో అ॑తి॒సర్ప॑తి . సర్వం॒
 తద॑స్తు తే ఘృ॒తం తజ్జు॑షస్వ యవిష్ఠ్య .. రాత్రిꣳ॑ రాత్రి॒మప్ర॑యావం॒
 భరం॒తోఽశ్వా॑యేవ॒ తిష్ఠ॑తే ఘా॒సమ॑స్మై . రా॒యస్పోషే॑ణ॒ సమి॒షా
 మదం॒తోఽగ్నే॒ మా తే॒ ప్రతి॑వేశా రిషామ .. నాభా॑

39 పృథి॒వ్యాః స॑మిధా॒నమ॒గ్నిꣳ రా॒యస్పోషా॑య బృహ॒తే హ॑వామహే .
 ఇ॒రం॒మ॒దం బృ॒హదు॑క్థం॒ యజ॑త్రం॒ జేతా॑రమ॒గ్నిం పృత॑నాసు సాస॒హిం ..

 యాః సేనా॑ అ॒భీత్వ॑రీరావ్యా॒ధినీ॒రుగ॑ణా ఉ॒త . యే స్తే॒నా యే చ॒ తస్క॑రా॒స్తాగ్స్తే॑
 అ॒గ్నేఽపి॑ దధామ్యా॒స్యే᳚ .. ద2ꣳష్ట్రా᳚భ్యాం మ॒లిమ్లూం॒జంభ్యై॒స్తస్క॑రాꣳ
 ఉ॒త . హనూ᳚భ్యాగ్ స్తే॒నాన్భ॒గవ॒స్తాగ్స్త్వం ఖా॑ద॒ సుఖా॑దితాన్ .. యే జనే॑షు
 మ॒లిమ్ల॑వః స్తే॒నాస॒స్తస్క॑రా॒ వనే᳚ . యే

40 కక్షే᳚ష్వఘా॒యవ॒స్తాగ్స్తే॑ దధామి॒ జంభ॑యోః .. యో అ॒స్మభ్య॑మరాతీ॒యాద్యశ్చ॑
 నో॒ ద్వేష॑ తే॒ జనః॑ . నిందా॒ద్యో అ॒స్మాందిప్సా᳚చ్చ॒ సర్వం॒ తం మ॑స్మ॒సా కు॑రు ..

 సꣳశి॑తం మే॒ బ్రహ్మ॒ సꣳశి॑తం వీ॒ర్యం॑ బలం᳚ . సꣳశి॑తం క్ష॒త్రం
 జి॒ష్ణు యస్యా॒హమస్మి॑ పు॒రోహి॑తః .. ఉదే॑షాం బా॒హూ అ॑తిర॒ముద్వర్చ॒ ఉదూ॒ బలం᳚ .
 క్షి॒ణోమి॒ బ్రహ్మ॑ణా॒ఽమిత్రా॒నున్న॑యామి॒

41 స్వాꣳ అ॒హం . దృ॒శా॒నో రు॒క్మ ఉ॒ర్వ్యా వ్య॑ద్యౌద్దు॒ర్మర్ష॒మాయుః॑ శ్రి॒యే
 రు॑చా॒నః . అ॒గ్నిర॒మృతో॑ అభవ॒ద్వయో॑భి॒ర్యదే॑నం॒ ద్యౌరజ॑నయథ్సు॒రేతాః᳚ ..

 విశ్వా॑ రూ॒పాణి॒ ప్రతి॑ ముంచతే క॒విః ప్రాసా॑వీద్భ॒ద్రం ద్వి॒పదే॒ చతు॑ష్పదే .
 వి నాక॑మఖ్యథ్సవి॒తా వరే॒ణ్యోఽను॑ ప్ర॒యాణ॑ము॒షసో॒ వి రా॑జతి .. నక్తో॒షాసా॒
 సమ॑నసా॒ విరూ॑పే ధా॒పయే॑తే॒ శిశు॒మేకꣳ॑ సమీ॒చీ . ద్యావా॒ క్షామా॑ రు॒క్మో

42 అం॒తర్వి భా॑తి దే॒వా అ॒గ్నిం ధా॑రయన్ ద్రవిణో॒దాః .. సు॒ప॒ర్ణో॑ఽసి గ॒రుత్మా᳚న్
 త్రి॒వృత్తే॒ శిరో॑ గాయ॒త్రం చక్షు॒ స్తోమ॑ ఆ॒త్మా సామ॑ తే త॒నూర్వా॑మదే॒వ్యం
 బృ॑హద్రథంత॒రే ప॒క్షౌ య॑జ్ఞాయ॒జ్ఞియం॒ పుచ్ఛం॒ ఛందా॒గ్॒స్యంగా॑ని॒
 ధిష్ణి॑యాః శ॒ఫా యజూꣳ॑షి॒ నామ॑ . సు॒ప॒ర్ణో॑ఽసి గ॒రుత్మా॒న్ దివం॑ గచ్ఛ॒
 సువః॑ పత .. 4. 1. 10.. నాభా॒ వనే॒ యే న॑యామి॒ క్షామా॑ రు॒క్మో᳚ష్టాత్రిꣳ॑శచ్చ
 .. 4. 1. 10..

43 అగ్నే॒ యం య॒జ్ఞమ॑ధ్వ॒రం వి॒శ్వతః॑ పరి॒భూరసి॑ . స ఇద్దే॒వేషు॑ గచ్ఛతి
 .. సోమ॒ యాస్తే॑ మయో॒భువ॑ ఊ॒తయః॒ సంతి॑ దా॒శుషే᳚ . తాభి॑ర్నోఽవి॒తా భ॑వ ..

 అ॒గ్నిర్మూ॒ర్ధా భువః॑ .. త్వం నః॑ సోమ॒ యా తే॒ ధామా॑ని .. తథ్స॑వి॒తుర్వరే᳚ణ్యం॒
 భర్గో॑ దే॒వస్య॑ ధీమహి . ధియో॒ యో నః॑ ప్రచో॒దయా᳚త్ .. అచి॑త్తీ॒ యచ్చ॑కృ॒మా
 దైవ్యే॒ జనే॑ దీ॒నైర్దక్షైః॒ ప్రభూ॑తీ పూరుష॒త్వతా᳚ .

44 దే॒వేషు॑ చ సవిత॒ర్మాను॑షేషు చ॒ త్వం నో॒ అత్ర॑ సువతా॒దనా॑గసః
 .. చో॒ద॒యి॒త్రీ సూ॒నృతా॑నాం॒ చేతం॑తీ సుమతీ॒నాం . య॒జ్ఞం ద॑ధే॒
 సర॑స్వతీ .. పావీ॑రవీ క॒న్యా॑ చి॒త్రాయుః॒ సర॑స్వతీ వీ॒రప॑త్నీ॒ ధియం॑ ధాత్ .
 గ్నాభి॒రచ్ఛి॑ద్రꣳ శర॒ణꣳ స॒జోషా॑ దురా॒ధర్షం॑ గృణ॒తే శర్మ॑
 యꣳసత్ .. పూ॒షా గా అన్వే॑తు నః పూ॒షా ర॑క్ష॒త్వర్వ॑తః . పూ॒షా వాజꣳ॑
 సనోతు నః .. శు॒క్రం తే॑ అ॒న్యద్య॑జ॒తం తే॑ అ॒న్యద్

45 విషు॑రూపే॒ అహ॑నీ॒ ద్యౌరి॑వాసి . విశ్వా॒ హి మా॒యా అవ॑సి స్వధావో భ॒ద్రా తే॑
 పూషన్ని॒హ రా॒తిర॑స్తు .. తే॑ఽవర్ధంత॒ స్వత॑వసో మహిత్వ॒నాఽనాకం॑ త॒స్థురు॒రు
 చ॑క్రిరే॒ సదః॑ . విష్ణు॒ర్యద్ధావ॒ద్వృష॑ణం మద॒చ్యుతం॒ వయో॒ న సీ॑ద॒న్నధి॑
 బ॒ర్॒హిషి॑ ప్రి॒యే . ప్ర చి॒త్రమ॒ర్కం గృ॑ణ॒తే తు॒రాయ॒ మారు॑తాయ॒ స్వత॑వసే
 భరధ్వం . యే సహాꣳ॑సి॒ సహ॑సా॒ సహం॑తే॒

46 రేజ॑తే అగ్నే పృథి॒వీ మ॒ఖేభ్యః॑ .. విశ్వే॑ దే॒వా విశ్వే॑ దేవాః .. ద్యావా॑
 నః పృథి॒వీ ఇ॒మꣳ సి॒ధ్రమ॒ద్య ది॑వి॒స్పృశం᳚ . య॒జ్ఞం దే॒వేషు॑
 యచ్ఛతాం .. ప్ర పూ᳚ర్వ॒జే పి॒తరా॒ నవ్య॑సీభిర్గీ॒ర్భిః కృ॑ణుధ్వ॒ꣳ॒ సద॑నే
 ఋ॒తస్య॑ . ఆ నో᳚ ద్యావాపృథివీ॒ దైవ్యే॑న॒ జనే॑న యాతం॒ మహి॑ వాం॒ వరూ॑థం ..

 అ॒గ్ని2ꣳ స్తోమే॑న బోధయ సమిధా॒నో అమ॑ర్త్యం . హ॒వ్యా దే॒వేషు॑ నో దధత్ .. స
 హ॑వ్య॒వాడమ॑ర్త్య ఉ॒శిగ్దూ॒తశ్చనో॑హితః . అ॒గ్నిర్ధి॒యా సమృ॑ణ్వతి .. శం నో॑
 భవంతు॒ వాజే॑వాజే .. 4. 1. 11.. పూ॒రు॒ష॒త్వతా॑ యజ॒తం తే॑ అ॒న్యథ్సహం॑తే॒
 చ నో॑హితో॒ఽష్టౌ చ॑ .. 4. 1. 11..

 యుం॒జా॒న ఇ॒మామ॑గృభ్ణందే॒వస్య॒ సం తే॒ వి పాజ॑సా॒ వస॑వస్త్వా॒ సమా᳚స్త్వో॒ర్ధ్వా
అ॒స్యాకూ॑తిం॒ యద॑గ్నే॒ యాన్యగ్నే॒ యం య॒జ్ఞమేకా॑దశ ..

 యుం॒జా॒నో వర్మ॑ చ స్థ ఆది॒త్యాస్త్వా॒ భార॑తీ॒ స్వాꣳ అ॒హꣳ
షట్చ॑త్వారిꣳశత్ ..

 యుం॒జా॒నో వాజే॑వాజే ..

చతుర్థకాండే ద్వితీయః ప్రశ్నః 2 

1 విష్ణోః॒ క్రమో᳚ఽస్యభిమాతి॒హా గా॑య॒త్రం ఛంద॒ ఆ రో॑హ పృథి॒వీమను॒
   వి క్ర॑మస్వ॒ నిర్భ॑క్తః॒ స యం ద్వి॒ష్మో విష్ణోః॒ క్రమో᳚ఽస్యభిశస్తి॒హా
   త్రైష్టు॑భం॒ ఛంద॒ ఆ రో॑హాం॒తరి॑క్ష॒మను॒ వి క్ర॑మస్వ॒ నిర్భ॑క్తః॒
   స యం ద్వి॒ష్మో విష్ణోః॒ క్రమో᳚ఽస్యరాతీయ॒తో హం॒తా జాగ॑తం॒ ఛంద॒ ఆ రో॑హ॒
   దివ॒మను॒ వి క్ర॑మస్వ॒ నిర్భ॑క్తః॒ స యం ద్వి॒ష్మో విష్ణోః॒

2 క్రమో॑ఽసి శత్రూయ॒తో హం॒తాను॑ష్టుభం॒ ఛంద॒ ఆ రో॑హ॒ దిశోఽను॒ వి క్ర॑మస్వ॒
   నిర్భ॑క్తః॒ స యం ద్వి॒ష్మః . అక్రం॑దద॒గ్ని స్త॒నయ॑న్నివ॒ ద్యౌః, క్షామా॒
   రేరి॑హద్వీ॒రుధః॑ సమం॒జన్ . స॒ద్యో జ॑జ్ఞా॒నో వి హీమి॒ద్ధో అఖ్య॒దా రోద॑సీ
   భా॒నునా॑ భాత్యం॒తః .. అగ్నే᳚ఽభ్యావర్తిన్న॒భిన॒ ఆ వ॑ర్త॒స్వాయు॑షా॒ వర్చ॑సా
   స॒న్యా మే॒ధయా᳚ ప్ర॒జయా॒ ధనే॑న .. అగ్నే॑

3 అంగిరః శ॒తం తే॑ సంత్వా॒వృతః॑ స॒హస్రం॑ త ఉపా॒వృతః॑ . తాసాం॒
   పోష॑స్య॒ పోషే॑ణ॒ పున॑ర్నో న॒ష్టమా కృ॑ధి॒ పున॑ర్నో ర॒యిమా కృ॑ధి ..

   పున॑రూ॒ర్జా నివ॑ర్తస్వ॒ పున॑రగ్న ఇ॒షాయు॑షా . పున॑ర్నః పాహి వి॒శ్వతః॑ ..

   స॒హ ర॒య్యానివ॑ర్త॒స్వాగ్నే॒ పిన్వ॑స్వ॒ ధార॑యా . వి॒శ్వప్స్ని॑యా వి॒శ్వత॒స్పరి॑
   .. ఉదు॑త్త॒మం వ॑రుణ॒ పాశ॑మ॒స్మదవా॑ధ॒మం

4 వి మ॑ధ్య॒మ2ꣳ శ్ర॑థాయ . అథా॑ వ॒యమా॑దిత్య వ్ర॒తే తవానా॑గసో॒ అది॑తయే
   స్యామ .. ఆ త్వా॑హార్షమం॒తర॑భూర్ధ్రు॒వస్తి॒ష్ఠావి॑చాచలిః . విశ॑స్త్వా॒
   సర్వా॑ వాఙ్ఛంత్వ॒స్మిన్రా॒ష్ట్రమధి॑ శ్రయ .. అగ్రే॑ బృ॒హన్ను॒షసా॑మూ॒ర్ధ్వో
   అ॑స్థాన్నిర్జగ్మి॒వాంతమ॑సో॒ జ్యోతి॒షాగా᳚త్ . అ॒గ్నిర్భా॒నునా॒ రుశ॑తా॒ స్వంగ॒
   ఆ జా॒తో విశ్వా॒ సద్మా᳚న్యప్రాః .. సీద॒ త్వం మా॒తుర॒స్యా

5 ఉ॒పస్థే॒ విశ్వా᳚న్యగ్నే వ॒యునా॑ని వి॒ద్వాన్ . మైనా॑మ॒ర్చిషా॒ మా తప॑సా॒భి
 శూ॑శుచో॒ఽన్తర॑స్యాꣳ శు॒క్రజ్యో॑తి॒ర్వి భా॑హి .. అం॒తర॑గ్నే రు॒చా
 త్వము॒ఖాయై॒ సద॑నే॒ స్వే . తస్యా॒స్త్వꣳ హర॑సా॒ తపం॒జాత॑వేదః శి॒వో భ॑వ
 .. శి॒వో భూ॒త్వా మహ్య॑మ॒గ్నేఽథో॑ సీద శి॒వస్త్వం . శి॒వాః కృ॒త్వా దిశః॒
 సర్వాః॒ స్వాం యోని॑మి॒హాస॑దః .. హ॒ꣳ॒సః శు॑చి॒షద్వసు॑రంతరిక్ష॒సద్ధోతా॑
 వేది॒షదతి॑థిర్దురోణ॒సత్ . నృ॒షద్వ॑ర॒సదృ॑త॒సద్వ్యో॑మ॒సద॒బ్జా
 గో॒జా ఋ॑త॒జా అ॑ద్రి॒జా ఋ॒తం బృ॒హత్ .. 4. 2. 1.. దివ॒మను॒ వి క్ర॑మస్వ॒
 నిర్భ॑క్త॒స్స యంద్వి॒ష్మో విష్ణో॒ర్ధనే॒నాగ్నే॑ఽధ॒మమ॒స్యాః శు॑చి॒షథ్షోడ॑శ
 చ .. 4. 2. 1..

6 ది॒వస్పరి॑ ప్రథ॒మం జ॑జ్ఞే అ॒గ్నిర॒స్మద్ద్వి॒తీయం॒ పరి॑ జా॒తవే॑దాః .
 తృ॒తీయ॑మ॒ప్సు నృ॒మణా॒ అజ॑స్ర॒మింధా॑న ఏనం జరతే స్వా॒ధీః .. వి॒ద్మా తే॑
 అగ్నే త్రే॒ధా త్ర॒యాణి॑ వి॒ద్మా తే॒ సద్మ॒ విభృ॑తం పురు॒త్రా . వి॒ద్మా తే॒ నామ॑
 పర॒మం గుహా॒ యద్వి॒ద్మా తముథ్సం॒ యత॑ ఆజ॒గంథ॑ .. స॒ము॒ద్రే త్వా॑ నృ॒మణా॑
 అ॒ప్స్వం॑తర్నృ॒చక్షా॑ ఈధే ది॒వో అ॑గ్న॒ ఊధన్॑ . తృ॒తీయే᳚ త్వా॒

7 రజ॑సి తస్థి॒వాꣳస॑మృ॒తస్య॒ యోనౌ॑ మహి॒షా అ॑హిన్వన్ .. అక్రం॑దద॒గ్నిః
 స్త॒నయ॑న్నివ॒ ద్యౌః, క్షామా॒ రేరి॑హద్వీ॒రుధః॑ సమం॒జన్ . స॒ద్యో జ॑జ్ఞా॒నో
 వి హీమి॒ద్ధో అఖ్య॒దా రోద॑సీ భా॒నునా॑ భాత్యం॒తః .. ఉ॒శిక్పా॑వ॒కో అ॑ర॒తిః
 సు॑మే॒ధా మర్తే᳚ష్వ॒గ్నిర॒మృతో॒ నిధా॑యి . ఇయ॑ర్తి ధూ॒మమ॑రు॒షం
 భరి॑భ్ర॒దుచ్ఛు॒క్రేణ॑ శో॒చిషా॒ ద్యామిన॑క్షత్ .. విశ్వ॑స్య కే॒తుర్భువ॑నస్య॒
 గర్భ॒ ఆ

8 రోద॑సీ అపృణా॒జ్జాయ॑మానః . వీ॒డుం చి॒దద్రి॑మభినత్పరా॒యంజనా॒
 యద॒గ్నిమయ॑జంత॒ పంచ॑ .. శ్రీ॒ణాము॑దా॒రో ధ॒రుణో॑ రయీ॒ణాం మ॑నీ॒షాణాం॒
 ప్రార్ప॑ణః॒ సోమ॑గోపాః . వసోః᳚ సూ॒నుః సహ॑సో అ॒ప్సు రాజా॒ వి భా॒త్యగ్ర॑
 ఉ॒షసా॑మిధా॒నః .. యస్తే॑ అ॒ద్య కృ॒ణవ॑ద్భద్రశోచేఽపూ॒పం దే॑వ
 ఘృ॒తవం॑తమగ్నే . ప్ర తం న॑య ప్రత॒రాం వస్యో॒ అచ్ఛా॒భి ద్యు॒మ్నం దే॒వభ॑క్తం
 యవిష్ఠ .. ఆ

9 తం భ॑జ సౌశ్రవ॒సేష్వ॑గ్న ఉ॒క్థ ఉ॑క్థ॒ ఆ భ॑జ శ॒స్యమా॑నే .
 ప్రి॒యః సూర్యే᳚ ప్రి॒యో అ॒గ్నా భ॑వా॒త్యుజ్జా॒తేన॑ భి॒నద॒దుజ్జని॑త్వైః ..

 త్వామ॑గ్నే॒ యజ॑మానా॒ అను॒ ద్యూన్, విశ్వా॒ వసూ॑ని దధిరే॒ వార్యా॑ణి . త్వయా॑
 స॒హ ద్రవి॑ణమి॒చ్ఛమా॑నా వ్ర॒జం గోమం॑తము॒శిజో॒ వివ॑వ్రుః .. దృ॒శా॒నో
 రు॒క్మ ఉ॒ర్వ్యా వ్య॑ద్యౌద్దు॒ర్మర్ష॒మాయుః॑ శ్రి॒యే రు॑చా॒నః . అ॒గ్నిర॒మృతో॑
 అభవ॒ద్వయో॑భి॒ర్యదే॑నం॒ ద్యౌరజ॑నయథ్సు॒రేతాః᳚ .. 4. 2. 2.. తృ॒తీయే᳚ త్వా॒
 గర్భ॒ ఆ య॑వి॒ష్ఠాఽయచ్చ॒త్వారి॑ చ .. 4. 2. 2..

10 అన్న॑ప॒తేఽన్న॑స్య నో దేహ్యనమీ॒వస్య॑ శు॒ష్మిణః॑ . ప్ర ప్ర॑దా॒తారం॑ తారిష॒
 ఊర్జం॑ నో ధేహి ద్వి॒పదే॒ చతు॑ష్పదే .. ఉదు॑ త్వా॒ విశ్వే॑ దే॒వా అగ్నే॒ భరం॑తు॒
 చిత్తి॑భిః . స నో॑ భవ శి॒వత॑మః సు॒ప్రతీ॑కో వి॒భావ॑సుః .. ప్రేద॑గ్నే॒
 జ్యోతి॑ష్మాన్, యాహి శి॒వేభి॑ర॒ర్చిభి॒స్త్వం . బృ॒హద్భి॑ర్భా॒నుభి॒ర్భాస॒న్మా
 హిꣳ॑సీస్త॒నువా᳚ ప్ర॒జాః .. స॒మిధా॒గ్నిం దు॑వస్యత ఘృ॒తైర్బో॑ధయ॒తాతి॑థిం
 . ఆ

11 ఽస్మి॑న్ హ॒వ్యా జు॑హోతన .. ప్రప్రా॒యమ॒గ్నిర్భ॑ర॒తస్య॑ శృణ్వే॒ వి
 యథ్సూఱ్యో॒ న రోచ॑తే బృ॒హద్భాః . అ॒భి యః పూ॒రుం పృత॑నాసు త॒స్థౌ దీ॒దాయ॒
 దైవ్యో॒ అతి॑థిః శి॒వో నః॑ .. ఆపో॑ దేవీః॒ ప్రతి॑ గృహ్ణీత॒ భస్మై॒తథ్స్యో॒నే
 కృ॑ణుధ్వꣳ సుర॒భావు॑ లో॒కే . తస్మై॑ నమంతాం॒ జన॑యః సు॒పత్నీ᳚ర్మా॒తేవ॑
 పు॒త్రం బి॑భృ॒తా స్వే॑నం .. అ॒ప్స్వ॑గ్నే॒ సధి॒ష్టవ॒

12 సౌష॑ధీ॒రను॑ రుధ్యసే . గర్భే॒ సంజా॑యసే॒ పునః॑ .. గర్భో॑ అ॒స్యోష॑ధీనాం॒
 గర్భో॒ వన॒స్పతీ॑నాం . గర్భో॒ విశ్వ॑స్య భూ॒తస్యాగ్నే॒ గర్భో॑ అ॒పామ॑సి ..

 ప్ర॒సద్య॒ భస్మ॑నా॒ యోని॑మ॒పశ్చ॑ పృథి॒వీమ॑గ్నే . స॒ꣳ॒సృజ్య॑
 మా॒తృభి॒స్త్వం జ్యోతి॑ష్మా॒న్ పున॒రాస॑దః .. పున॑రా॒సద్య॒ సద॑నమ॒పశ్చ॑
 పృథి॒వీమ॑గ్నే . శేషే॑ మా॒తుర్యథో॒పస్థే॒ఽన్తర॒స్యాꣳ శి॒వత॑మః ..

 పున॑రూ॒ర్జా

13 నివ॑ర్తస్వ॒ పున॑రగ్న ఇ॒షాయు॑షా . పున॑ర్నః పాహి వి॒శ్వతః॑ .. స॒హ
 ర॒య్యానివ॑ర్త॒స్వాగ్నే॒ పిన్వ॑స్వ॒ ధార॑యా . వి॒శ్వఫ్స్ని॑యా వి॒శ్వత॒స్పరి॑ ..

 పున॑స్త్వాది॒త్యా రు॒ద్రా వస॑వః॒ సమిం॑ధతాం॒ పున॑ర్బ్ర॒హ్మాణో॑ వసునీథ య॒జ్ఞైః .
 ఘృ॒తేన॒ త్వం త॒నువో॑ వర్ధయస్వ స॒త్యాః సం॑తు॒ యజ॑మానస్య॒ కామాః᳚ .. బోధా॑
 నో అ॒స్య వచ॑సో యవిష్ఠ॒ మꣳహి॑ష్ఠస్య॒ ప్రభృ॑తస్య స్వధావః . పీయ॑తి
 త్వో॒ అను॑ త్వో గృణాతి వం॒దారు॑స్తే త॒నువం॑ వందే అగ్నే .. స బో॑ధి సూ॒రిర్మ॒ఘవా॑
 వసు॒దావా॒ వసు॑పతిః . యు॒యో॒ధ్య॑స్మద్ద్వేషాꣳ॑సి .. 4. 2. 3.. ఆ తవో॒ర్జాఽను॒
 షోడ॑శ చ .. 4. 2. 3..

14 అపే॑త॒ వీత॒ వి చ॑ సర్ప॒తాతో॒ యేఽత్ర॒ స్థ పు॑రా॒ణా యే చ॒ నూత॑నాః .
 అదా॑ది॒దం య॒మో॑ఽవ॒సానం॑ పృథి॒వ్యా అక్ర॑న్ని॒మం పి॒తరో॑ లో॒కమ॑స్మై
 .. అ॒గ్నేర్భస్మా᳚స్య॒గ్నేః పురీ॑షమసి సం॒జ్ఞాన॑మసి కామ॒ధర॑ణం॒ మయి॑ తే
 కామ॒ధర॑ణం భూయాత్ .. సం యా వః॑ ప్రి॒యాస్త॒నువః॒ సం ప్రి॒యా హృద॑యాని వః .
 ఆ॒త్మా వో॑ అస్తు॒

15 సం ప్రి॑యః॒ సం ప్రి॑యాస్త॒నువో॒ మమ॑ .. అ॒యꣳ సో అ॒గ్నిర్యస్మిం॒థ్సోమ॒మింద్రః॑
 సు॒తం ద॒ధే జ॒ఠరే॑ వావశా॒నః . స॒హ॒స్రియం॒ వాజ॒మత్యం॒ న సప్తిꣳ॑
 సస॒వాంథ్సంథ్స్తూ॑యసే జాతవేదః .. అగ్నే॑ ది॒వో అర్ణ॒మచ్ఛా॑ జిగా॒స్యచ్ఛా॑
 దే॒వాꣳ ఊ॑చిషే॒ ధిష్ణి॑యా॒ యే . యాః ప॒రస్తా᳚ద్రోచ॒నే సూర్య॑స్య॒
 యాశ్చా॒వస్తా॑దుప॒తిష్ఠం॑త॒ ఆపః॑ .. అగ్నే॒ యత్తే॑ ది॒వి వర్చః॑ పృథి॒వ్యాం
 యదోష॑ధీష్వ॒

16 ప్సు వా॑ యజత్ర . యేనాం॒తరి॑క్షము॒ర్వా॑త॒తంథ॑ త్వే॒షః స భా॒నుర॑ర్ణ॒వో
 నృ॒చక్షాః᳚ .. పు॒రీ॒ష్యా॑సో అ॒గ్నయః॑ ప్రావ॒ణేభిః॑ స॒జోష॑సః .
 జు॒షంతాꣳ॑ హ॒వ్యమాహు॑తమనమీ॒వా ఇషో॑ మ॒హీః .. ఇడా॑మగ్నే పురు॒దꣳ సꣳ॑
 స॒నిం గోః శ॑శ్వత్త॒మꣳ హవ॑మానాయ సాధ . స్యాన్నః॑ సూ॒నుస్తన॑యో వి॒జావాగ్నే॒
 సా తే॑ సుమ॒తిర్భూ᳚త్వ॒స్మే .. అ॒యం తే॒ యోని॑ఋర్॒త్వియో॒ యతో॑ జా॒తో అరో॑చథాః .
 తం జా॒న

17 న్న॑గ్న॒ ఆ రో॒హాథా॑ నో వర్ధయా ర॒యిం .. చిద॑సి॒ తయా॑
 దే॒వత॑యాంగిర॒వద్ధ్రు॒వా సీ॑ద పరి॒చిద॑సి॒ తయా దే॒వత॑యాంగిర॒స్వద్ధ్రు॒వా
 సీ॑ద లో॒కం పృ॑ణ ఛి॒ద్రం పృ॒ణాథో॑ సీద శి॒వా త్వం . ఇం॒ద్రా॒గ్నీ త్వా॒
 బృహ॒స్పతి॑ర॒స్మిన్, యోనా॑వసీషదన్ .. తా అ॑స్య॒ సూద॑దోహసః॒ సోమగ్గ్॑ శ్రీణంతి॒
 పృశ్న॑యః . జన్మం॑దే॒వానాం॒ విశ॑స్త్రి॒ష్వా రో॑చ॒నే ది॒వః .. 4. 2. 4..

 అ॒స్త్వోష॑ధీషు జా॒నన్న॒ష్టా చ॑త్వారిꣳశచ్చ .. 4. 2. 4..

18 సమి॑త॒ꣳ॒ సం క॑ల్పేథా॒ꣳ॒ సంప్రి॑యౌ రోచి॒ష్ణూ సు॑మన॒స్యమా॑నౌ
 . ఇష॒మూర్జ॑మ॒భి సం॒వసా॑నౌ॒ సం వాం॒ మనాꣳ॑సి॒ సం వ్ర॒తా స ము॑
 చి॒త్తాన్యాక॑రం .. అగ్నే॑ పురీష్యాధి॒పా భ॑వా॒ త్వం నః॑ . ఇష॒మూర్జం॒ యజ॑మానాయ
 ధేహి .. పు॒రీ॒ష్య॑స్త్వమ॑గ్నే రయి॒మాన్పు॑ష్టి॒మాꣳ అ॑సి . శి॒వాః కృ॒త్వా దిశః॒
 సర్వాః॒ స్వాం యోని॑మి॒హాస॑దః .. భవ॑తం నః॒ సమ॑నసౌ॒ సమో॑కసా

19 వరే॒పసౌ᳚ . మా య॒జ్ఞꣳ హిꣳ॑సిష్టం॒ మా య॒జ్ఞప॑తిం
 జాతవేదసౌ శి॒వౌ భ॑వతమ॒ద్య నః॑ .. మా॒తేవ॑ పు॒త్రం పృ॑థి॒వీ
 పు॑రీ॒ష్య॑మ॒గ్ని2ꣳ స్వే యోనా॑వభారు॒ఖా . తాం విశ్వై᳚ర్దే॒వైరృ॒తుభిః॑
 సంవిదా॒నః ప్ర॒జాప॑తిర్వి॒శ్వక॑ర్మా॒ వి ముం॑చతు .. యద॒స్య పా॒రే రజ॑సః
 శు॒క్రం జ్యోతి॒రజా॑యత . తన్నః॑ పర్ష॒దతి॒ ద్విషోఽగ్నే॑ వైశ్వానర॒ స్వాహా᳚ ..

 నమః॒ సు తే॑ నిరృతే విశ్వరూపే

20 ఽయ॒స్మయం॒ వి చృ॑తా బం॒ధమే॒తం . య॒మేన॒ త్వం య॒మ్యా॑
 సంవిదా॒నోత్త॒మం నాక॒మధి॑ రోహయే॒మం .. యత్తే॑ దే॒వీ నిరృ॑తిరాబ॒బంధ॒
 దామ॑ గ్రీ॒వాస్వ॑విచ॒ర్త్యం . ఇ॒దం తే॒ తద్విష్యా॒మ్యాయు॑షో॒ న మధ్యా॒దథా॑
 జీ॒వః పి॒తుమ॑ద్ధి॒ ప్రము॑క్తః .. యస్యా᳚స్తే అ॒స్యాః క్రూ॒ర ఆ॒సంజు॒హోమ్యే॒షాం
 బం॒ధానా॑మవ॒సర్జ॑నాయ . భూమి॒రితి॑ త్వా॒ జనా॑ వి॒దుర్నిరృ॑తి॒

21 రితి॑ త్వా॒హం పరి॑ వేద వి॒శ్వతః॑ .. అసు॑న్వంత॒మయ॑జమానమిచ్ఛ స్తే॒నస్యే॒త్యాం
 తస్క॑ర॒స్యాన్వే॑షి . అ॒న్యమ॒స్మది॑చ్ఛ॒ సాత॑ ఇ॒త్యా నమో॑ దేవి నిరృతే॒
 తుభ్య॑మస్తు .. దే॒వీమ॒హం నిరృ॑తిం॒ వంద॑మానః పి॒తేవ॑ పు॒త్రం ద॑సయే॒
 వచో॑భిః . విశ్వ॑స్య॒ యా జాయ॑మానస్య॒ వేద॒ శిరః॑ శిరః॒ ప్రతి॑ సూ॒రీ వి
 చ॑ష్టే .. ని॒వేశ॑నః సం॒గమ॑నో॒ వసూ॑నాం॒ విశ్వా॑ రూ॒పాభి చ॑ష్టే॒

22 శచీ॑భిః . దే॒వ ఇ॑వ సవి॒తా స॒త్యధ॒ర్మేంద్రో॒ న త॑స్థౌ సమ॒రే ప॑థీ॒నాం
 .. సం వ॑ర॒త్రా ద॑ధాతన॒ నిరా॑హా॒వాన్ కృ॑ణోతన . సిం॒చామ॑హా అవ॒టము॒ద్రిణం॑
 వ॒యం విశ్వాహాద॑స్త॒మక్షి॑తం .. నిష్కృ॑తాహావమవ॒టꣳ సు॑వర॒త్రꣳ
 సు॑షేచ॒నం . ఉ॒ద్రిణꣳ॑ సించే॒ అక్షి॑తం .. సీరా॑ యుంజంతి క॒వయో॑ యు॒గా వి
 త॑న్వతే॒ పృథ॑క్ . ధీరా॑ దే॒వేషు॑ సుమ్న॒యా . యు॒నక్త॒ సీరా॒ వి యు॒గా త॑నోత
 కృ॒తే యోనౌ॑ వపతే॒హ

23 బీజం᳚ . గి॒రా చ॑ శ్రు॒ష్టిః సభ॑రా॒ అస॑న్నో॒ నేదీ॑య ఇథ్సృ॒ణ్యా॑
 ప॒క్వమాయ॑త్ .. లాంగ॑లం॒ పవీ॑రవꣳ సు॒శేవꣳ॑ సుమ॒తిథ్స॑రు .
 ఉదిత్కృ॑షతి॒ గామవిం॑ ప్రఫ॒ర్వ్యం॑ చ॒ పీవ॑రీం . ప్ర॒స్థావ॑ద్రథ॒వాహ॑నం
 .. శు॒నం నః॒ ఫాలా॒ వి తు॑దంతు॒ భూమిꣳ॑ శు॒నం కీ॒నాశా॑ అ॒భి యం॑తు
 వా॒హాన్ . శు॒నం ప॒ర్జన్యో॒ మధు॑నా॒ పయో॑భిః॒ శునా॑సీరా శు॒నమ॒స్మా సు॑
 ధత్తం .. కామం॑ కామదుఘే ధుక్ష్వ మి॒త్రాయ॒ వరు॑ణాయ చ . ఇంద్రా॑యా॒గ్నయే॑
 పూ॒ష్ణ ఓష॑ధీభ్యః ప్ర॒జాభ్యః॑ .. ఘృ॒తేన॒ సీతా॒ మధు॑నా॒ సమ॑క్తా॒
 విశ్వై᳚ర్దే॒వైరను॑మతా మ॒రుద్భిః॑ . ఊర్జ॑స్వతీ॒ పయ॑సా॒ పిన్వ॑మానా॒స్మాంథ్సీ॑తే॒
 పయ॑సా॒ఽభ్యావ॑వృథ్స్వ .. 4. 2. 5.. సమో॑కసౌ విశ్వరూపే వి॒దుర్నిరృ॑తిర॒భి
 చ॑ష్ట ఇ॒హ మి॒త్రాయ॒ ద్వావిꣳ॑శతిశ్చ .. 4. 2. 5..

24 యా జా॒తా ఓష॑ధయో దే॒వేభ్య॑స్త్రియు॒గం పు॒రా . మందా॑మి బ॒భ్రూణా॑మ॒హꣳ
 శ॒తం ధామా॑ని స॒ప్త చ॑ .. శ॒తం వో॑ అంబ॒ ధామా॑ని స॒హస్ర॑ము॒త వో॒ రుహః॑
 . అథా॑ శతక్రత్వో యూ॒యమి॒మం మే॑ అగ॒దం కృ॑త .. పుష్పా॑వతీః ప్ర॒సూవ॑తీః
 ఫ॒లినీ॑రఫ॒లా ఉ॒త . అశ్వా॑ ఇవ స॒జిత్వ॑రీర్వీ॒రుధః॑ పారయి॒ష్ణవః॑ ..

 ఓష॑ధీ॒రితి॑ మాతర॒స్తద్వో॑ దేవీ॒రుప॑ బ్రువే . రపాꣳ॑సి విఘ్న॒తీరి॑త॒ రప॑

25 శ్చా॒తయ॑మానాః .. అ॒శ్వ॒త్థే వో॑ ని॒షద॑నం ప॒ర్ణే వో॑ వస॒తిః కృ॒తా .
 గో॒భాజ॒ ఇత్కిలా॑సథ॒ యథ్స॒నవ॑థ॒ పూరు॑షం .. యద॒హం వా॒జయ॑న్ని॒మా
 ఓష॑ధీ॒ర్॒హస్త॑ ఆద॒ధే . ఆ॒త్మా యక్ష్మ॑స్య నశ్యతి పు॒రా జీ॑వ॒గృభో॑
 యథా .. యదోష॑ధయః సం॒గచ్ఛం॑తే॒ రాజా॑నః॒ సమి॑తావివ . విప్రః॒ స ఉ॑చ్యతే
 భి॒షగ్ర॑క్షో॒హామీ॑వ॒చాత॑నః .. నిష్కృ॑తి॒ర్నామ॑ వో మా॒తాథా॑ యూ॒య2ꣳ
 స్థ॒ సంకృ॑తీః . స॒రాః ప॑త॒త్రిణీః᳚

26 స్థన॒ యదా॒మయ॑తి॒ నిష్కృ॑త .. అ॒న్యా వో॑ అ॒న్యామ॑వత్వ॒న్యాన్యస్యా॒ ఉపా॑వత
 . తాః సర్వా॒ ఓష॑ధయః సంవిదా॒నా ఇ॒దం మే॒ ప్రావ॑తా॒ వచః॑ .. ఉచ్ఛుష్మా॒
 ఓష॑ధీనాం॒ గావో॑ గో॒ష్ఠాది॑వేరతే . ధనꣳ॑ సని॒ష్యంతీ॑నామా॒త్మానం॒ తవ॑
 పూరుష .. అతి॒ విశ్వాః᳚ పరి॒ష్ఠా స్తే॒న ఇ॑వ వ్ర॒జమ॑క్రముః . ఓష॑ధయః॒
 ప్రాచు॑చ్యవు॒ర్యత్కిం చ॑ త॒నువా॒ꣳ॒ రపః॑ .. యా

27 స్త॑ ఆత॒స్థురా॒త్మానం॒ యా ఆ॑వివి॒శుః పరుః॑పరుః . తాస్తే॒ యక్ష్మం॒ వి
 బా॑ధంతాము॒గ్రో మ॑ధ్యమ॒శీరి॑వ .. సా॒కం య॑క్ష్మ॒ ప్ర ప॑త శ్యే॒నేన॑
 కికిదీ॒వినా᳚ . సా॒కం వాత॑స్య॒ ధ్రాజ్యా॑ సా॒కం న॑శ్య ని॒హాక॑యా ..

 అ॒శ్వా॒వ॒తీꣳ సో॑మవ॒తీమూ॒ర్జయం॑తీ॒ముదో॑జసం . ఆ వి॑థ్సి॒ సర్వా॒
 ఓష॑ధీర॒స్మా అ॑రి॒ష్టతా॑తయే .. యాః ఫ॒లినీ॒ర్యా అ॑ఫ॒లా అ॑పు॒ష్పా యాశ్చ॑
 పు॒ష్పిణీః᳚ . బృహ॒స్పతి॑ ప్రసూతా॒స్తా నో॑ ముంచం॒త్వꣳహ॑సః .. యా

28 ఓష॑ధయః॒ సోమ॑రాజ్ఞీః॒ ప్రవి॑ష్టాః పృథి॒వీమను॑ . తాసాం॒ త్వమ॑స్యుత్త॒మా
 ప్రణో॑ జీ॒వాత॑వే సువ .. అ॒వ॒పతం॑తీరవదంది॒వ ఓష॑ధయః॒ పరి॑ . యం
 జీ॒వమ॒శ్నవా॑మహై॒ న స రి॑ష్యాతి॒ పూరు॑షః .. యాశ్చే॒దము॑పశృ॒ణ్వంతి॒
 యాశ్చ॑ దూ॒రం పరా॑గతాః . ఇ॒హ సం॒గత్య॒ తాః సర్వా॑ అ॒స్మై సంద॑త్త భేష॒జం ..

 మా వో॑ రిషత్ఖని॒తా యస్మై॑ చా॒ఽహం ఖనా॑మి వః . ద్వి॒పచ్చతు॑ష్పద॒స్మాక॒ꣳ॒
 సర్వ॑మ॒స్త్వనా॑తురం .. ఓష॑ధయః॒ సం వ॑దంతే॒ సోమే॑న స॒హ రాజ్ఞా᳚ . యస్మై॑
 క॒రోతి॑ బ్రాహ్మ॒ణస్తꣳ రా॑జన్ పారయామసి .. 4. 2. 6.. రపః॑ పత॒త్రిణీ॒ర్యా
 అꣳహ॑సో॒ యాః ఖనా॑మి వో॒ష్టాద॑శ చ .. 4. 2. 6..

29 మా నో॑ హిꣳసీజ్జని॒తా యః పృ॑థి॒వ్యా యో వా॒ దివꣳ॑ స॒త్యధ॑ర్మా జ॒జాన॑
 . యశ్చా॒పశ్చం॒ద్రా బృ॑హ॒తీర్జ॒జాన॒ కస్మై॑ దే॒వాయ॑ హ॒విషా॑ విధేమ ..

 అ॒భ్యావ॑ర్తస్వ పృథివి య॒జ్ఞేన॒ పయ॑సా స॒హ . వ॒పాం తే॑ అ॒గ్నిరి॑షి॒తోఽవ॑
 సర్పతు .. అగ్నే॒ యత్తే॑ శు॒క్రం యచ్చం॒ద్రం యత్పూ॒తం యద్య॒జ్ఞియం᳚ . తద్దే॒వేభ్యో॑
 భరామసి .. ఇష॒మూర్జ॑మ॒హమి॒త ఆ

30 ద॑ద ఋ॒తస్య॒ ధామ్నో॑ అ॒మృత॑స్య॒ యోనేః᳚ . ఆ నో॒ గోషు॑ విశ॒త్వౌష॑ధీషు॒
 జహా॑మి సే॒దిమని॑రా॒మమీ॑వాం .. అగ్నే॒ తవ॒ శ్రవో॒ వయో॒ మహి॑ భ్రాజంత్య॒ర్చయో॑
 విభావసో . బృహ॑ద్భానో॒ శవ॑సా॒ వాజ॑ము॒క్థ్యం॑ దధా॑సి దా॒శుషే॑ కవే ..

 ఇ॒ర॒జ్యన్న॑గ్నే ప్రథయస్వ జం॒తుభి॑ర॒స్మే రాయో॑ అమర్త్య . స ద॑ర్శ॒తస్య॒
 వపు॑షో॒ వి రా॑జసి పృ॒ణక్షి॑ సాన॒సిꣳ ర॒యిం .. ఊర్జో॑ నపా॒జ్జాత॑వేదః
 సుశ॒స్తిభి॒ర్మంద॑స్వ

31 ధీ॒తిభి॑ర్హి॒తః . త్వే ఇషః॒ సం ద॑ధు॒ర్భూరి॑ రేతసశ్చి॒త్రోత॑యో వా॒మజా॑తాః
 .. పా॒వ॒కవ॑ర్చాః శు॒క్రవ॑ర్చా॒ అనూ॑నవర్చా॒ ఉది॑యర్షి భా॒నునా᳚ . పు॒త్రః
 పి॒తరా॑ వి॒చర॒న్నుపా॑వస్యు॒భే పృ॑ణక్షి॒ రోద॑సీ .. ఋ॒తావా॑నం మహి॒షం
 వి॒శ్వచ॑ర్షణిమ॒గ్నిꣳ సు॒మ్నాయ॑ దధిరే పు॒రో జనాః᳚ . శ్రుత్క॑ర్ణꣳ
 స॒ప్రథ॑స్తమం త్వా గి॒రా దైవ్యం॒ మాను॑షా యు॒గా.. ని॒ష్క॒ర్తార॑మధ్వ॒రస్య॒
 ప్రచే॑తసం॒ క్షయం॑త॒ꣳ॒ రాధ॑సే మ॒హే . రా॒తిం భృగూ॑ణాము॒శిజం॑
 క॒విక్ర॑తుం పృ॒ణక్షి॑ సాన॒సిꣳ

32 ర॒యిం .. చితః॑ స్థ పరి॒చిత॑ ఊర్ధ్వ॒చితః॑ శ్రయధ్వం॒ తయా॑
 దే॒వత॑యాంగిర॒స్వద్ధ్రు॒వాః సీ॑దత .. ఆ ప్యా॑యస్వ॒ సమే॑తు తే వి॒శ్వతః॑ సోమ॒
 వృష్ణి॑యం . భవా॒ వాజ॑స్య సంగ॒థే .. సం తే॒ పయాꣳ॑సి॒ సము॑ యంతు॒ వాజాః॒
 సం వృష్ణి॑యాన్యభిమాతి॒షాహః॑ . ఆ॒ప్యాయ॑మానో అ॒మృతా॑య సోమ ది॒వి శ్రవాగ్॑
 స్యుత్త॒మాని॑ ధిష్వ .. 4. 2. 7.. ఆ మంద॑స్వ సాన॒సిమేకా॒న్న చ॑త్వారి॒ꣳ॒శచ్చ॑
 .. 4. 2. 7..

33 అ॒భ్య॑స్థా॒ద్విశ్వాః॒ పృత॑నా॒ అరా॑తీ॒స్తద॒గ్నిరా॑హ॒ తదు॒ సోమ॑ ఆహ .
 బృహ॒స్పతిః॑ సవి॒తా తన్మ॑ ఆహ పూ॒షా మా॑ధాథ్సుకృ॒తస్య॑ లో॒కే .. యదక్రం॑దః
 ప్రథ॒మం జాయ॑మాన ఉ॒ద్యంథ్స॑ము॒ద్రాదు॒త వా॒ పురీ॑షాత్ . శ్యే॒నస్య॑ ప॒క్షా
 హ॑రి॒ణస్య॑ బా॒హూ ఉప॑స్తుతం॒ జని॑మ॒ తత్తే॑ అర్వన్ .. అ॒పాం పృ॒ష్ఠమ॑సి॒
 యోని॑ర॒గ్నేః స॑ము॒ద్రమ॒భితః॒ పిన్వ॑మానం . వర్ధ॑మానం మ॒హ

34 ఆ చ॒ పుష్క॑రం ది॒వో మాత్ర॑యా వరి॒ణా ప్ర॑థస్వ .. బ్రహ్మ॑ జజ్ఞా॒నం ప్ర॑థ॒మం
 పు॒రస్తా॒ద్వి సీ॑మ॒తః సు॒రుచో॑ వే॒న ఆ॑వః . స బు॒ధ్నియా॑ ఉప॒మా అ॑స్య వి॒ష్ఠాః
 స॒తశ్చ॒ యోని॒మస॑తశ్చ॒ వివః॑ .. హి॒ర॒ణ్య॒గ॒ర్భః సమ॑వర్త॒తాగ్రే॑
 భూ॒తస్య॑ జా॒తః పతి॒రేక॑ ఆసీత్ . స దా॑ధార పృథి॒వీం ద్యాము॒తేమాం కస్మై॑
 దే॒వాయ॑ హ॒విషా॑ విధేమ .. ద్ర॒ప్సశ్చ॑స్కంద పృథి॒వీమను॒

35 ద్యామి॒మం చ॒ యోని॒మను॒ యశ్చ॒ పూర్వః॑ . తృ॒తీయం॒ యోని॒మను॑
 సం॒చరం॑తం ద్ర॒ప్సం జు॑హో॒మ్యను॑ స॒ప్త హోత్రాః᳚ .. నమో॑ అస్తు స॒ర్పేభ్యో॒
 యే కే చ॑ పృథి॒వీమను॑ . యే అం॒తరి॑క్షే॒ యే ది॒వి తేభ్యః॑ స॒ర్పేభ్యో॒
 నమః॑ .. యే॑ఽదో రో॑చ॒నే ది॒వో యే వా॒ సూర్య॑స్య ర॒శ్మిషు॑ . యేషా॑మ॒ప్సు
 సదః॑ కృ॒తం తేభ్యః॑ స॒ర్పేభ్యో॒ నమః॑ .. యా ఇష॑వో యాతు॒ధానా॑నాం॒ యే వా॒
 వన॒స్పతీ॒ꣳ॒రను॑ . యే వా॑ వ॒టేషు॒ శేర॑తే॒ తేభ్యః॑ స॒ర్పేభ్యో॒ నమః॑
 .. 4. 2. 8.. మ॒హోఽను॑ యాతు॒ధానా॑నా॒మేకా॑దశ చ .. 4. 2. 8..

36 ధ్రు॒వాసి॑ ధ॒రుణాస్తృ॑తా వి॒శ్వక॑ర్మణా॒ సుకృ॑తా . మా త్వా॑ సము॒ద్ర
 ఉద్వ॑ధీ॒న్మా సు॑ప॒ర్ణోఽవ్య॑థమానా పృథి॒వీం దృꣳ॑హ .. ప్ర॒జాప॑తిస్త్వా సాదయతు
 పృథి॒వ్యాః పృ॒ష్ఠే వ్యచ॑స్వతీం॒ ప్రథ॑స్వతీం॒ ప్రథో॑ఽసి పృథి॒వ్య॑సి॒
 భూర॑సి॒ భూమి॑ర॒స్యది॑తిరసి వి॒శ్వధా॑యా॒ విశ్వ॑స్య॒ భువ॑నస్య ధ॒ర్త్రీ
 పృ॑థి॒వీం య॑చ్ఛ పృథి॒వీం దృꣳ॑హ పృథి॒వీం మా హిꣳ॑సీ॒ర్విశ్వ॑స్మై
 ప్రా॒ణాయా॑పా॒నాయ॑ వ్యా॒నాయో॑దా॒నాయ॑ ప్రతి॒ష్ఠాయై॑

37 చ॒రిత్రా॑యా॒గ్నిస్త్వా॒భి పా॑తు మ॒హ్యా స్వ॒స్త్యా ఛ॒ర్దిషా॒ శంత॑మేన॒ తయా॑
 దే॒వత॑యాంగిర॒స్వద్ధ్రు॒వా సీ॑ద .. కాండా᳚త్కాండాత్ ప్ర॒రోహం॑తీ॒ పరు॑షఃపరుషః॒
 పరి॑ . ఏ॒వా నో॑ దూర్వే॒ ప్ర త॑ను స॒హస్రే॑ణ శ॒తేన॑ చ .. యా శ॒తేన॑
 ప్రత॒నోషి॑ స॒హస్రే॑ణ వి॒రోహ॑సి . తస్యా᳚స్తే దేవీష్టకే వి॒ధేమ॑ హ॒విషా॑
 వ॒యం .. అషా॑ఢాసి॒ సహ॑మానా॒ సహ॒స్వారా॑తీః॒ సహ॑స్వారాతీయ॒తః సహ॑స్వ॒
 పృత॑నాః॒ సహ॑స్వ పృతన్య॒తః . స॒హస్ర॑వీర్యా

38 ఽసి॒ సా మా॑ జిన్వ .. మధు॒ వాతా॑ ఋతాయ॒తే మధు॑ క్షరంతి॒ సింధ॑వః .
 మాధ్వీ᳚ర్నః సం॒త్వోష॑ధీః .. మధు॒ నక్త॑ము॒తోషసి॒ మధు॑మ॒త్పార్థి॑వ॒ꣳ॒
 రజః॑ . మధు॒ ద్యౌర॑స్తు నః పి॒తా .. మధు॑మాన్నో॒ వన॒స్పతి॒ర్మధు॑మాꣳ అస్తు॒
 సూర్యః॑ . మాధ్వీ॒ర్గావో॑ భవంతు నః .. మ॒హీ ద్యౌః పృ॑థి॒వీ చ॑ న ఇ॒మం య॒జ్ఞం
 మి॑మిక్షతాం . పి॒పృ॒తాం నో॒ భరీ॑మభిః .. తద్విష్ణోః᳚ పర॒మం

39 ప॒దꣳ సదా॑ పశ్యంతి సూ॒రయః॑ . ది॒వీవ॒ చక్షు॒రాత॑తం .. ధ్రు॒వాసి॑
 పృథివి॒ సహ॑స్వ పృతన్య॒తః . స్యూ॒తా దే॒వేభి॑ర॒మృతే॒నాగాః᳚ .. యాస్తే॑
 అగ్నే॒ సూర్యే॒ రుచ॑ ఉద్య॒తో దివ॑మాత॒న్వంతి॑ ర॒శ్మిభిః॑ . తాభిః॒ సర్వా॑భీ
 రు॒చే జనా॑య నస్కృధి .. యా వో॑ దేవాః॒ సూర్యే॒ రుచో॒ గోష్వశ్వే॑షు॒ యా రుచః॑
 . ఇంద్రా᳚గ్నీ॒ తాభిః॒ సర్వా॑భీ॒ రుచం॑ నో ధత్త బృహస్పతే .. వి॒రాడ్

40 జ్యోతి॑రధారయత్ స॒మ్రాడ్ జ్యోతి॑రధారయత్ స్వ॒రాడ్ జ్యోతి॑రధారయత్ .. అగ్నే॑
 యు॒క్ష్వా హి యే తవాశ్వా॑సో దేవ సా॒ధవః॑ . అరం॒ వహం॑త్యా॒శవః॑ .. యు॒క్ష్వా హి
 దే॑వ॒హూత॑మా॒ꣳ॒ అశ్వాꣳ॑ అగ్నే ర॒థీరి॑వ . ని హోతా॑ పూ॒ర్వ్యః స॑దః ..

 ద్ర॒ప్సశ్చ॑స్కంద పృథి॒వీమను॒ ద్యామి॒మం చ॒ యోని॒మను॒ యశ్చ॒ పూర్వః॑ .
 తృ॒తీయం॒ యోని॒మను॑ సం॒చరం॑తం ద్ర॒ప్సం జు॑హో॒మ్యను॑ స॒ప్త

41 హోత్రాః᳚ .. అభూ॑ది॒దం విశ్వ॑స్య॒ భువ॑నస్య॒ వాజి॑నమ॒గ్నేర్వై᳚శ్వాన॒రస్య॑
 చ . అ॒గ్నిర్జ్యోతి॑షా॒ జ్యోతి॑ష్మాన్ రు॒క్మో వర్చ॑సా॒ వర్చ॑స్వాన్ .. ఋ॒చే త్వా॑
 రు॒చే త్వా॒ సమిథ్స్ర॑వంతి స॒రితో॒ న ధేనాః᳚ . అం॒తర్హృ॒దా మన॑సా పూ॒యమా॑నాః
 .. ఘృ॒తస్య॒ ధారా॑ అ॒భి చా॑కశీమి . హి॒ర॒ణ్యయో॑ వేత॒సో మధ్య॑ ఆసాం ..

 తస్మిం᳚థ్సుప॒ర్ణో మ॑ధు॒కృత్కు॑లా॒యీ భజ॑న్నాస్తే॒ మధు॑ దే॒వతా᳚భ్యః .
 తస్యా॑సతే॒ హర॑యః స॒ప్త తీరే᳚ స్వ॒ధాం దుహా॑నా అ॒మృత॑స్య॒ ధారాం᳚ .. 4. 2. 9..

ప్ర॒తి॒ష్ఠాయై॑ స॒హస్ర॑వీర్యా పర॒మం వి॒రాట్థ్స॒ప్త తీరే॑ చ॒త్వారి॑ చ ..

 4. 2. 9..

42 ఆ॒ది॒త్యం గర్భం॒ పయ॑సా సమం॒జంథ్స॒హస్ర॑స్య ప్రతి॒మాం వి॒శ్వరూ॑పం .
 పరి॑ వృంగ్ధి॒ హర॑సా॒ మాభి మృ॑క్షః శ॒తాయు॑షం కృణుహి చీ॒యమా॑నః ..

 ఇ॒మం మా హిꣳ॑సీర్ద్వి॒పాదం॑ పశూ॒నాꣳ సహ॑స్రాక్ష॒ మేధ॒ ఆ చీ॒యమా॑నః .
 మ॒యుమా॑ర॒ణ్యమను॑ తే దిశామి॒ తేన॑ చిన్వా॒నస్త॒నువో॒ ని షీ॑ద .. వాత॑స్య॒
 ధ్రాజిం॒ వరు॑ణస్య॒ నాభి॒మశ్వం॑ జజ్ఞా॒నꣳ స॑రి॒రస్య॒ మధ్యే᳚ . శిశుం॑
 న॒దీనా॒ꣳ॒ హరి॒మద్రి॑బుద్ధ॒మగ్నే॒ మా హిꣳ॑సీః

43 పర॒మే వ్యో॑మన్ .. ఇ॒మం మా హిꣳ॑సీ॒రేక॑శఫం పశూ॒నాం క॑నిక్ర॒దం వా॒జినం॒
 వాజి॑నేషు . గౌ॒రమా॑ర॒ణ్యమను॑ తే దిశామి॒ తేన॑ చిన్వా॒నస్త॒నువో॒ ని షీ॑ద
 .. అజ॑స్ర॒మిందు॑మరు॒షం భు॑ర॒ణ్యుమ॒గ్నిమీ॑డే పూ॒ర్వచి॑త్తౌ॒ నమో॑భిః . స
 పర్వ॑భిరృతు॒శః కల్ప॑మానో॒ గాం మా హిꣳ॑సీ॒రది॑తిం వి॒రాజం᳚ .. ఇ॒మꣳ
 స॑ము॒ద్రꣳ శ॒తధా॑ర॒ముథ్సం॑ వ్య॒చ్యమా॑నం॒ భువ॑నస్య॒ మధ్యే᳚ .
 ఘృ॒తం దుహా॑నా॒మది॑తిం॒ జనా॒యాగ్నే॒ మా

44 హిꣳ॑సీః పర॒మే వ్యో॑మన్ . గ॒వ॒యమా॑ర॒ణ్యమను॑ తే దిశామి॒ తేన॑
 చిన్వా॒నస్త॒నువో॒ ని షీ॑ద .. వరూ᳚త్రిం॒ త్వష్టు॒ర్వరు॑ణస్య॒ నాభి॒మవిం॑
 జజ్ఞా॒నాꣳ రజ॑సః॒ పర॑స్మాత్ . మ॒హీꣳ సా॑హ॒స్రీమసు॑రస్య మా॒యామగ్నే॒ మా
 హిꣳ॑సీః పర॒మే వ్యో॑మన్ .. ఇ॒మామూ᳚ర్ణా॒యుం వరు॑ణస్య మా॒యాం త్వచం॑ పశూ॒నాం
 ద్వి॒పదాం॒ చతు॑ష్పదాం . త్వష్టుః॑ ప్ర॒జానాం᳚ ప్రథ॒మం జ॒నిత్ర॒మగ్నే॒ మా
 హిꣳ॑సీః పర॒మే వ్యో॑మన్ . ఉష్ట్ర॑మార॒ణ్యమను॑

45 తే దిశామి॒ తేన॑ చిన్వా॒నస్త॒నువో॒ ని షీ॑ద .. యో అ॒గ్నిర॒గ్నేస్తప॒సోఽధి॑
 జా॒తః శోచా᳚త్పృథి॒వ్యా ఉ॒త వా॑ ది॒వస్పరి॑ . యేన॑ ప్ర॒జా వి॒శ్వక॑ర్మా॒
 వ్యాన॒ట్తమ॑గ్నే॒ హేడః॒ పరి॑ తే వృణక్తు .. అ॒జా హ్య॑గ్నేరజ॑నిష్ట॒ గర్భా॒థ్సా
 వా అ॑పశ్యజ్జని॒తార॒మగ్రే᳚ . తయా॒ రోహ॑మాయ॒న్నుప॒ మేధ్యా॑స॒స్తయా॑ దే॒వా
 దే॒వతా॒మగ్ర॑ ఆయన్ . శ॒ర॒భమా॑ర॒ణ్యమను॑ తే దిశామి॒ తేన॑ చిన్వా॒నస్త॒నువో॒
 ని షీ॑ద .. 4. 2. 10.. అగ్నే॒ మా హిꣳ॑సీ॒రగ్నే॒ మోష్ట్ర॑మార॒ణ్యమను॑ శర॒భన్నవ॑
 చ .. 4. 2. 10..

46 ఇంద్రా᳚గ్నీ రోచ॒నా ది॒వః పరి॒ వాజే॑షు భూషథః . తద్వాం᳚ చేతి॒ ప్ర వీ॒ర్యం᳚
 .. శ్నథ॑ద్వృ॒త్రము॒త స॑నోతి॒ వాజ॒మింద్రా॒ యో అ॒గ్నీ సహు॑రీ సప॒ర్యాత్ .
 ఇ॒ర॒జ్యంతా॑ వస॒వ్య॑స్య॒ భూరేః॒ సహ॑స్తమా॒ సహ॑సా వాజ॒యంతా᳚ .. ప్ర
 చ॑ర్ష॒ణిభ్యః॑ పృతనా॒ హవే॑షు॒ ప్ర పృ॑థి॒వ్యా రి॑రిచాథే ది॒వశ్చ॑ .
 ప్ర సింధు॑భ్యః॒ ప్ర గి॒రిభ్యో॑ మహి॒త్వా ప్రేంద్రా᳚గ్నీ॒ విశ్వా॒ భువ॒నాత్య॒న్యా ..

 మరు॑తో॒ యస్య॒ హి

47 క్షయే॑ పా॒థా ది॒వో వి॑మహసః . స సు॑గో॒పాత॑మో॒ జనః॑ .. య॒జ్ఞైర్వా॑
 యజ్ఞవాహసో॒ విప్ర॑స్య వా మతీ॒నాం . మరు॑తః శృణు॒తా హవం᳚ .. శ్రి॒యసే॒
 కం భా॒నుభిః॒ సం మి॑మిక్షిరే॒ తే ర॒శ్మిభి॒స్త ఋక్వ॑భిః సుఖా॒దయః॑ . తే
 వాశీ॑మంత ఇ॒ష్మిణో॒ అభీ॑రవో వి॒ద్రే ప్రి॒యస్య॒ మారు॑తస్య॒ ధామ్నః॑ .. అవ॑ తే॒
 హేడ॒ ఉదు॑త్త॒మం . కయా॑ నశ్చి॒త్ర ఆ భు॑వదూ॒తీ స॒దావృ॑ధః॒ సఖా᳚ . కయా॒
 శచి॑ష్ఠయా వృ॒తా ..

48 కో అ॒ద్య యుం॑క్తే ధు॒రిగా ఋ॒తస్య॒ శిమీ॑వతో భా॒మినో॑ దుర్హృణా॒యూన్ .
 ఆ॒సన్ని॑షూన్, హృ॒థ్స్వసో॑ మయో॒భూన్, య ఏ॑షాం భృ॒త్యామృ॒ణధ॒థ్స జీ॑వాత్ ..

 అగ్నే॒ నయాదే॒వానా॒ꣳ॒ శం నో॑ భవంతు॒ వాజే॑వాజే . అ॒ప్స్వ॑గ్నే॒ సధి॒ష్టవ॒
 సౌష॑ధీ॒రను॑ రుధ్యసే . గర్భే॒ సంజా॑యసే॒ పునః॑ .. వృషా॑ సోమ ద్యు॒మాꣳ
 అ॑సి॒ వృషా॑ దేవ॒ వృష॑వ్రతః . వృషా॒ ధర్మా॑ణి దధిషే .. ఇ॒మం మే॑
 వరుణ॒ తత్త్వా॑ యామి॒ త్వం నో॑ అగ్నే॒ స త్వం నో॑ అగ్నే .. 4. 2. 11.. హి వృ॒తా మ॒
 ఏకా॑దశ చ .. 4. 2. 11..

 విష్ణోః॒ క్రమో॑సి ది॒వస్పర్యన్న॑ప॒తేఽపే॑త॒ సమి॑తం॒ యా జా॒తా మా నో॑
హిꣳసీద॒భ్య॑స్థాద్ధ్రు॒వాసి॑ ధ॒రుణా॑ది॒త్యం గర్భ॒మింద్రా᳚గ్నీ రోచ॒నైకా॑దశ ..

 విష్ణో॑రస్మిన్ హ॒వ్యేతి॑ త్వా॒హం ధీ॒తిభి॒ర్ హోత్రా॑ అ॒ష్టాచ॑త్వారిꣳశత్ ..

 విష్ణోః॒ క్రమో॑సి॒ త్వన్నో॑ అగ్నే॒ స త్వన్నో॑ అగ్నే ..

చతుర్థకాండే తృతీయః ప్రశ్నః 3 

1 అ॒పాం త్వేమన్᳚థ్సాదయామ్య॒పాం త్వోద్మన్᳚థ్సాదయామ్య॒పాం త్వా॒ భస్మన్᳚థ్సాదయామ్య॒పాం
 త్వా॒ జ్యోతి॑షి సాదయామ్య॒పాం త్వాయ॑నే సాదయామ్యర్ణ॒వే సద॑నే సీద సము॒ద్రే సద॑నే
 సీద సలి॒లే సద॑నే సీదా॒పాం క్షయే॑ సీదా॒పాꣳ సధి॑షి సీదా॒పాం త్వా॒ సద॑నే
 సాదయామ్య॒పాం త్వా॑ స॒ధస్థే॑ సాదయామ్య॒పాం త్వా॒ పురీ॑షే సాదయామ్య॒పాం త్వా॒ యోనౌ॑
 సాదయామ్య॒పాం త్వా॒ పాథ॑సి సాదయామి గాయ॒త్రీ ఛంద॑స్త్రి॒ష్టుప్ఛందో॒ జగ॑తీ॒
 ఛందో॑ఽను॒ష్టుప్ఛందః॑ పం॒క్తిశ్ఛందః॑ .. 4. 3. 1.. యోనౌ॒ పంచ॑దశ చ ..

 4. 3. 1..

2 అ॒యం పు॒రో భువ॒స్తస్య॑ ప్రా॒ణో భౌ॑వాయ॒నో వ॑సం॒తః
 ప్రా॑ణాయ॒నో గా॑య॒త్రీ వా॑సం॒తీ గా॑యత్రి॒యై గా॑య॒త్రం గా॑య॒త్రా
 దు॑పా॒ꣳ॒శురు॑పా॒ꣳ॒శోస్త్రి॒వృత్ త్రి॒వృతో॑ రథంత॒రꣳ
 ర॑థంత॒రాద్వసి॑ష్ఠ॒ ఋషిః॑ ప్ర॒జాప॑తిగృహీతయా॒ త్వయా᳚
 ప్రా॒ణం గృ॑హ్ణామి ప్ర॒జాభ్యో॒ఽయం ద॑క్షి॒ణా వి॒శ్వక॑ర్మా॒ తస్య॒
 మనో॑ వైశ్వకర్మ॒ణం గ్రీ॒ష్మో మా॑న॒సస్త్రి॒ష్టుగ్గ్రై॒ష్మీ త్రి॒ష్టుభ॑
 ఐ॒డమై॒డాదం॑తర్యా॒మో᳚ఽన్తర్యా॒మాత్పం॑చద॒శః పం॑చద॒శాద్బృ॒హద్బృ॑హ॒తో
 భ॒రద్వా॑జ॒ ఋషిః॑ ప్ర॒జాప॑తిగృహీతయా॒ త్వయా॒ మనో॑

3 గృహ్ణామి ప్ర॒జాభ్యో॒యం ప॒శ్చాద్వి॒శ్వవ్య॑చా॒స్తస్య॒
 చక్షు॑ర్వైశ్వవ్యచ॒సం వ॒ర్॒షాణి॑ చాక్షు॒షాణి॒ జగ॑తీ వా॒ర్షీ జగ॑త్యా॒
 ఋక్ష॑మ॒మృక్ష॑మాచ్ఛు॒క్రః శు॒క్రాథ్స॑ప్తద॒శః స॑ప్తద॒శాద్వై॑రూ॒పం
 వై॑రూ॒పాద్వి॒శ్వామి॑త్ర॒ ఋషిః॑ ప్ర॒జాప॑తిగృహీతయా॒ త్వయా॒
 చక్షు॑ర్గృహ్ణామి ప్ర॒జాభ్య॑ ఇ॒దము॑త్త॒రాథ్సువ॒స్తస్య॒ శ్రోత్రꣳ॑
 సౌ॒వꣳ శ॒రచ్ఛ్రౌ॒త్ర్య॑ను॒ష్టుప్ఛా॑ర॒ద్య॑ను॒ష్టుభః॑ స్వా॒ర2ꣳ
 స్వా॒రాన్మం॒థీ మం॒థిన॑ ఏకవి॒ꣳ॒శ ఏ॑కవి॒ꣳ॒శాద్వై॑రా॒జం
 వై॑రా॒జాజ్జ॒మద॑గ్ని॒ర్॒ఋషిః॑ ప్ర॒జాప॑తిగృహీతయా॒

4 త్వయా॒ శ్రోత్రం॑ గృహ్ణామి ప్ర॒జాభ్య॑ ఇ॒యము॒పరి॑ మ॒తిస్తస్యై॒ వాఙ్మా॒తీ
 హే॑మం॒తో వా᳚చ్యాయ॒నః పం॒క్తిర్హై॑మం॒తీ పం॒క్త్యై ని॒ధన॑వన్ని॒ధన॑వత
 ఆగ్రయ॒ణ ఆ᳚గ్రయ॒ణాత్త్రి॑ణవత్రయస్త్రి॒ꣳ॒శౌ త్రి॑ణవత్రయస్త్రి॒ꣳ॒శాభ్యాꣳ॑
 శాక్వరరైవ॒తే శా᳚క్వరరైవ॒తాభ్యాం᳚ వి॒శ్వక॒ర్మర్షిః॑ ప్ర॒జాప॑తిగృహీతయా॒
 త్వయా॒ వాచం॑ గృహ్ణామి ప్ర॒జాభ్యః॑ .. 4. 3. 2.. త్వయా॒ మనో॑ జ॒మద॑గ్ని॒ర్॒
 ఋషిః॑ ప్ర॒జాప॑తిగృహీతయా త్రి॒ꣳ॒శచ్చ॑ .. 4. 3. 2..

5 ప్రాచీ॑ ది॒శాం వ॑సం॒త ఋ॑తూ॒నామ॒గ్నిర్దే॒వతా॒ బ్రహ్మ॒
 ద్రవి॑ణం త్రి॒వృథ్స్తోమః॒ స ఉ॑ పంచద॒శవ॑ర్తని॒స్త్ర్యవి॒ర్వయః॑
 కృ॒తమయా॑నాం పురోవా॒తో వాతః॒ సాన॑గ॒ ఋషి॑ర్దక్షి॒ణా ది॒శాం గ్రీ॒ష్మ
 ఋ॑తూ॒నామింద్రో॑ దే॒వతా᳚ క్ష॒త్రం ద్రవి॑ణం పంచద॒శః స్తోమః॒ స ఉ॑
 సప్తద॒శవ॑ర్తనిర్దిత్య॒వాడ్వయ॒స్త్రేతాయా॑నాం దక్షిణాద్వా॒తో వాతః॑ సనా॒తన॒
 ఋషిః॑ ప్ర॒తీచీ॑ ది॒శాం వ॒ర్॒షా ఋ॑తూ॒నాం విశ్వే॑ దే॒వా దే॒వతా॒ విడ్

6 ద్రవి॑ణꣳ సప్తద॒శః స్తోమః॒ స ఉ॑ ఏకవి॒ꣳ॒శవ॑ర్తనిస్త్రివ॒థ్సో
 వయో᳚ ద్వాప॒రోఽయా॑నాం పశ్చాద్వా॒తో వాతో॑ఽహ॒భూన॒ ఋషి॒రుదీ॑చీ ది॒శాꣳ
 శ॒రదృ॑తూ॒నాం మి॒త్రావరు॑ణౌ దే॒వతా॑ పు॒ష్టం ద్రవి॑ణమేకవి॒ꣳ॒శః స్తోమః॒
 స ఉ॑ త్రిణ॒వవ॑ర్తనిస్తుర్య॒వాడ్వయ॑ ఆస్కం॒దోఽయా॑నాముత్తరాద్వా॒తో వాతః॑ ప్ర॒త్న
 ఋషి॑రూ॒ర్ధ్వా ది॒శాꣳ హే॑మంతశిశి॒రావృ॑తూ॒నాం బృహ॒స్పతి॑ర్దే॒వతా॒
 వర్చో॒ ద్రవి॑ణం త్రిణ॒వః స్తోమః॒ స ఉ॑ త్రయస్త్రి॒ꣳ॒శవ॑ర్తనిః
 పష్ఠ॒వాద్వయో॑ఽభి॒భూరయా॑నాం విష్వగ్వా॒తో వాతః॑ సుప॒ర్ణ ఋషిః॑ పి॒తరః॑
 పితామ॒హాః పరేఽవ॑రే॒ తే నః॑ పాంతు॒ తే నో॑ఽవంత్వ॒స్మిన్ బ్రహ్మ॑న్న॒స్మిన్
 క్ష॒త్రే᳚ఽస్యామా॒శిష్య॒స్యాం పు॑రో॒ధాయా॑మ॒స్మిన్కర్మ॑న్న॒స్యాం దే॒వహూ᳚త్యాం ..

 4. 3. 3.. విట్ప॑ష్ఠ॒వాద్వయో॒ఽష్టా విꣳ॑శతిశ్చ .. 4. 3. 3..

7 ధ్రు॒వక్షి॑తిర్ధ్రు॒వయో॑నిర్ధ్రు॒వాసి॑ ధ్రు॒వాం యోని॒మా సీ॑ద సా॒ధ్యా . ఉఖ్య॑స్య
 కే॒తుం ప్ర॑థ॒మం పు॒రస్తా॑ద॒శ్వినా᳚ధ్వ॒ర్యూ సా॑దయతామి॒హ త్వా᳚ .. స్వే దక్షే॒
 దక్ష॑పితే॒హ సీ॑ద దేవ॒త్రా పృ॑థి॒వీ బృ॑హ॒తీ రరా॑ణా . స్వా॒స॒స్థా త॒నువా॒
 సం వి॑శస్వ పి॒తేవై॑ధి సూ॒నవ॒ ఆసు॒శేవా॒శ్వినా᳚ధ్వ॒ర్యూ సా॑దయతామి॒హ త్వా᳚
 .. కు॒లా॒యినీ॒ వసు॑మతీ వయో॒ధా ర॒యిం నో॑ వర్ధ బహు॒లꣳ సు॒వీరం᳚ .

8 అపామ॑తిం దుర్మ॒తిం బాధ॑మానా రా॒యస్పోషే॑ య॒జ్ఞప॑తిమా॒భజం॑తీ॒ సువ॑ర్ధేహి॒
 యజ॑మానాయ॒ పోష॑మ॒శ్వినా᳚ధ్వ॒ర్యూ సా॑దయతామి॒హ త్వా᳚ .. అ॒గ్నేః పురీ॑షమసి
 దేవ॒యానీ॒ తాం త్వా॒ విశ్వే॑ అ॒భి గృ॑ణంతు దే॒వాః . స్తోమ॑పృష్ఠా ఘృ॒తవ॑తీ॒హ
 సీ॑ద ప్ర॒జావ॑ద॒స్మే ద్రవి॒ణాయ॑జస్వా॒శ్వినా᳚ధ్వ॒ర్యూ సా॑దయతామి॒హ త్వా᳚ ..

 ది॒వో మూ॒ర్ధాసి॑ పృథి॒వ్యా నాభి॑ర్వి॒ష్టంభ॑నీ ది॒శామధి॑పత్నీ॒ భువ॑నానాం ..

9 ఊ॒ర్మిర్ద్ర॒ప్సో అ॒పామ॑సి వి॒శ్వక॑ర్మా త॒ ఋషి॑ర॒శ్వినా᳚ధ్వ॒ర్యూ
 సా॑దయతామి॒హ త్వా᳚ .. స॒జూరృ॒తుభిః॑ స॒జూర్వి॒ధాభిః॑ స॒జూర్వసు॑భిః
 స॒జూ రు॒ద్రైః స॒జూరా॑ది॒త్యైః స॒జూర్విశ్వై᳚ర్దే॒వైః స॒జూర్దే॒వైః
 స॒జూర్దే॒వైర్వ॑యోనా॒ధైర॒గ్నయే᳚ త్వా వైశ్వాన॒రాయా॒శ్వినా᳚ధ్వ॒ర్యూ సా॑దయతామి॒హ
 త్వా᳚ .. ప్రా॒ణం మే॑ పాహ్యపా॒నం మే॑ పాహి వ్యా॒నం మే॑ పాహి॒ చక్షు॑ర్మ ఉ॒ర్వ్యా వి
 భా॑హి॒ శ్రోత్రం॑ మే శ్లోకయా॒పస్పి॒న్వౌష॑ధీర్జిన్వ ద్వి॒పాత్పా॑హి॒ చతు॑ష్పాదవ
 ది॒వో వృష్టి॒మేర॑య .. 4. 3. 4.. సు॒వీరం॒ భువ॑నాము॒ర్వ్యా స॒ప్తద॑శ చ .. 4. 3. 4..

10 త్ర్యవి॒ర్వయ॑స్త్రి॒ష్టుప్ఛందో॑ దిత్య॒వాడ్వయో॑ వి॒రాట్ఛందః॒ పంచా॑వి॒ర్వయో॑
 గాయ॒త్రీ ఛంద॑స్త్రివ॒థ్సో వయ॑ ఉ॒ష్ణిహా॒ ఛంద॑స్తుర్య॒వాడ్వయో॑ఽను॒ష్టుప్ఛందః॑
 పష్ఠ॒వాడ్వయో॑ బృహ॒తీ ఛంద॑ ఉ॒క్షా వయః॑ స॒తో బృ॑హతీ॒ ఛంద॑
 ఋష॒భో వయః॑ క॒కుచ్ఛందో॑ ధే॒నుర్వయో॒ జగ॑తీ॒ ఛందో॑ఽన॒డ్వాన్, వయః॑
 పం॒క్తిశ్ఛందో॑ బ॒స్తో వయో॑ వివ॒లం ఛందో॑ వృ॒ష్ణిర్వయో॑ విశా॒లం ఛందః॒
 పురు॑షో॒ వయ॑స్తం॒ద్రం ఛందో᳚ వ్యా॒ఘ్రో వయోఽనా॑ధృష్టం॒ ఛందః॑ సి॒ꣳ॒హో
 వయ॑శ్ఛ॒దిశ్ఛందో॑ విష్టం॒భో వయోఽధి॑పతి॒శ్ఛందః॑, క్ష॒త్రం వయో॒
 మయం॑దం॒ ఛందో॑ వి॒శ్వక॑ర్మా॒ వయః॑ పరమే॒ష్ఠీ ఛందో॑ మూ॒ర్ధా వయః॑
 ప్ర॒జాప॑తి॒శ్ఛందః॑ .. 4. 3. 5.. పురు॑షో॒ వయ॒ష్షడ్విꣳ॑శతిశ్చ .. 4. 3. 5..

11 ఇంద్రా᳚గ్నీ॒ అవ్య॑థమానా॒మిష్ట॑కాం దృꣳహతం యు॒వం . పృ॒ష్ఠేన॒
 ద్యావా॑పృథి॒వీ అం॒తరి॑క్షం చ॒ వి బా॑ధతాం .. వి॒శ్వక॑ర్మా త్వా
 సాదయత్వం॒తరి॑క్షస్య పృ॒ష్ఠే వ్యచ॑స్వతీం॒ ప్రథ॑స్వతీం॒ భాస్వ॑తీꣳ
 సూరి॒మతీ॒మా యా ద్యాం భాస్యా పృ॑థి॒వీమోర్వం॑తరి॑క్షమం॒తరి॑క్షం
 యచ్ఛాం॒తరి॑క్షం దృꣳహాం॒తరి॑క్షం॒ మా హిꣳ॑సీ॒ర్విశ్వ॑స్మై
 ప్రా॒ణాయా॑పా॒నాయ॑ వ్యా॒నాయో॑దా॒నాయ॑ ప్రతి॒ష్ఠాయై॑ చ॒రిత్రా॑య వా॒యుస్త్వా॒భి
 పా॑తు మ॒హ్యా స్వ॒స్త్యా ఛ॒ర్దిషా॒

12 శంత॑మేన॒ తయా॑ దే॒వత॑యాంగిర॒స్వద్ధ్రు॒వా సీ॑ద . రాజ్ఞ్య॑సి॒ ప్రాచీ॒
 దిగ్వి॒రాడ॑సి దక్షి॒ణా దిక్స॒మ్రాడ॑సి ప్ర॒తీచీ॒ దిక్స్వ॒రాడ॒స్యుదీ॑చీ॒
 దిగధి॑పత్న్యసి బృహ॒తీ దిగాయు॑ర్మే పాహి ప్రా॒ణం మే॑ పాహ్యపా॒నం మే॑ పాహి వ్యా॒నం మే॑
 పాహి॒ చక్షు॑ర్మే పాహి॒ శ్రోత్రం॑ మే పాహి॒ మనో॑ మే జిన్వ॒ వాచం॑ మే పిన్వా॒త్మానం॑
 మే పాహి॒ జ్యోతి॑ర్మే యచ్ఛ .. 4. 3. 6.. ఛ॒ర్దిషా॑ పిన్వ॒ షట్చ॑ .. 4. 3. 6..

13 మా ఛందః॑ ప్ర॒మా ఛందః॑ ప్రతి॒మా ఛందో᳚ఽస్రీ॒విశ్ఛందః॑ పం॒క్తిశ్ఛంద॑
 ఉ॒ష్ణిహా॒ ఛందో॑ బృహ॒తీ ఛందో॑ఽను॒ష్టుప్ఛందో॑ వి॒రాట్ఛందో॑ గాయ॒త్రీ
 ఛంద॑స్త్రి॒ష్టుప్ఛందో॒ జగ॑తీ॒ ఛందః॑ పృథి॒వీ ఛందో॒ఽన్తరి॑క్షం॒ ఛందో॒
 ద్యౌశ్ఛందః॒ సమా॒శ్ఛందో॒ నక్ష॑త్రాణి॒ ఛందో॒ మన॒శ్ఛందో॒ వాక్ఛందః॑
 కృ॒షిశ్ఛందో॒ హిర॑ణ్యం॒ ఛందో॒ గౌశ్ఛందో॒ఽజా ఛందోఽశ్వ॒శ్ఛందః॑ ..

 అ॒గ్నిర్దే॒వతా॒

14 వాతో॑ దే॒వతా॒ సూఱ్యో॑ దే॒వతా॑ చం॒ద్రమా॑ దే॒వతా॒ వస॑వో దే॒వతా॑
 రు॒ద్రా దే॒వతా॑ది॒త్యా దే॒వతా॒ విశ్వే॑ దే॒వా దే॒వతా॑ మ॒రుతో॑ దే॒వతా॒
 బృహ॒స్పతి॑ర్దే॒వతేంద్రో॑ దే॒వతా॒ వరు॑ణో దే॒వతా॑ మూ॒ర్ధాసి॒ రాడ్ధ్రు॒వాసి॑
 ధ॒రుణా॑ యం॒త్ర్య॑సి॒ యమి॑త్రీ॒షే త్వో॒ర్జే త్వా॑ కృ॒ష్యై త్వా॒ క్షేమా॑య త్వా॒
 యంత్రీ॒ రాడ్ధ్రు॒వాసి॒ ధర॑ణీ ధ॒ర్త్ర్య॑సి॒ ధరి॒త్ర్యాయు॑షే త్వా॒ వర్చ॑సే॒
 త్వౌజ॑సే త్వా॒ బలా॑య త్వా .. 4. 3. 7.. దే॒వతాఽయు॑షే త్వా॒ షట్చ॑ .. 4. 3. 7..

15 ఆ॒శుస్త్రి॒వృద్భాం॒తః పం॑చద॒శో వ్యో॑మ సప్తద॒శః
 ప్రతూ᳚ర్తిరష్టాద॒శస్తపో॑ నవద॒శో॑ఽభివ॒ర్తః స॑వి॒ꣳ॒శో ధ॒రుణ॑
 ఏకవి॒ꣳ॒శో వర్చో᳚ ద్వావి॒ꣳ॒శః సం॒భర॑ణస్త్రయోవి॒ꣳ॒శో
 యోని॑శ్చతుర్వి॒ꣳ॒శో గర్భాః᳚ పంచవి॒ꣳ॒శ ఓజ॑స్త్రిణ॒వః
 క్రతు॑రేకత్రి॒ꣳ॒శః ప్ర॑తి॒ష్ఠా త్ర॑యస్త్రి॒ꣳ॒శో బ్ర॒ధ్నస్య॑ వి॒ష్టపం॑
 చతుస్త్రి॒ꣳ॒శో నాకః॑ షట్త్రి॒ꣳ॒శో వి॑వ॒ర్తో᳚ఽష్టాచత్వారి॒ꣳ॒శో
 ధ॒ర్త్రశ్చ॑తుష్టో॒మః .. 4. 3. 8.. ఆ॒శుస్స॒ప్త త్రిꣳ॑శత్ .. 4. 3. 8..

16 అ॒గ్నేర్భా॒గో॑ఽసి దీ॒క్షాయా॒ ఆధి॑పత్యం॒ బ్రహ్మ॑ స్పృ॒తం త్రి॒వృథ్స్తోమ॒
 ఇంద్ర॑స్య భా॒గో॑ఽసి॒ విష్ణో॒రాధి॑పత్యం క్ష॒త్ర2ꣳ స్పృ॒తం పం॑చద॒శః
 స్తోమో॑ నృ॒చక్ష॑సాం భా॒గో॑ఽసి ధా॒తురాధి॑పత్యం జ॒నిత్రగ్గ్॑ స్పృ॒తꣳ
 స॑ప్తద॒శః స్తోమో॑ మి॒త్రస్య॑ భా॒గో॑ఽసి॒ వరు॑ణ॒స్యాధి॑పత్యం ది॒వో
 వృ॒ష్టిర్వాతాః᳚ స్పృ॒తా ఏ॑కవి॒ꣳ॒శః స్తోమోఽది॑త్యై భా॒గో॑ఽసి పూ॒ష్ణ
 ఆధి॑పత్య॒మోజః॑ స్పృ॒తం త్రి॑ణ॒వః స్తోమో॒ వసూ॑నాం భా॒గో॑ఽసి

17 రు॒ద్రాణా॒మాధి॑పత్యం॒ చతు॑ష్పాథ్స్పృ॒తం చ॑తుర్వి॒ꣳ॒శః
 స్తోమ॑ ఆది॒త్యానాం᳚ భా॒గో॑ఽసి మ॒రుతా॒మాధి॑పత్యం॒ గర్భాః᳚
 స్పృ॒తాః పం॑చవి॒ꣳ॒శః స్తోమో॑ దే॒వస్య॑ సవి॒తుర్భా॒గో॑ఽసి॒
 బృహ॒స్పతే॒రాధి॑పత్యꣳ స॒మీచీ॒ర్దిశః॑ స్పృ॒తాశ్చ॑తుష్టో॒మః స్తోమో॒
 యావా॑నాం భా॒గో᳚ఽస్యయా॑వానా॒మాధి॑పత్యం ప్ర॒జాః స్పృ॒తాశ్చ॑తుశ్చత్వారి॒ꣳ॒శః
 స్తోమ॑ ఋభూ॒ణాం భా॒గో॑ఽసి॒ విశ్వే॑షాం దే॒వానా॒మాధి॑పత్యం భూ॒తం నిశాం᳚త2ꣳ
 స్పృ॒తం త్ర॑యస్త్రి॒ꣳ॒శః స్తోమః॑ .. 4. 3. 9.. వసూ॑నాం భా॒గో॑సి॒
 షట్చ॑త్వారిꣳశచ్చ .. 4. 3. 9..

18 ఏక॑యాస్తువత ప్ర॒జా అ॑ధీయంత ప్ర॒జాప॑తి॒రధి॑పతిరాసీత్తి॒సృభి॑రస్తువత॒
 బ్రహ్మా॑సృజ్యత॒ బ్రహ్మ॑ణ॒స్పతి॒రధి॑ పతిరాసీత్
 పం॒చభి॑రస్తువత భూ॒తాన్య॑సృజ్యంత భూ॒తానాం॒
 పతి॒రధి॑పతిరాసీథ్స॒ప్తభి॑రస్తువత సప్త॒ర్॒షయో॑ఽసృజ్యంత
 ధా॒తాధి॑పతిరాసీన్న॒వభి॑రస్తువత పి॒తరో॑ఽసృజ్యం॒తాది॑తి॒రధి॑
 పత్న్యాసీదేకాద॒శభి॑రస్తువత॒ర్తవో॑ఽసృజ్యంతార్త॒వోఽధి॑పతిరాసీత్త్రయోద॒శభి॑రస్తువత॒
 మాసా॑ అసృజ్యంత సంవథ్స॒రోఽధి॑పతి

19 రాసీత్పంచద॒శభి॑రస్తువత
 క్ష॒త్రమ॑సృజ్య॒తేంద్రోఽధి॑పతిరాసీథ్సప్తద॒శభి॑రస్తువత ప॒శవో॑ఽసృజ్యంత॒
 బృహ॒స్పతి॒రధి॑పతిరాసీన్నవద॒శభి॑రస్తువత శూద్రా॒ర్యావ॑సృజ్యేతామహోరా॒త్రే
 అధి॑పత్నీ ఆస్తా॒మేక॑విꣳశత్యాస్తువ॒తైక॑శఫాః ప॒శవో॑ఽసృజ్యంత॒
 వరు॒ణోఽధి॑పతిరాసీ॒త్త్రయో॑విꣳశత్యాస్తువత క్షు॒ద్రాః ప॒శవో॑ఽసృజ్యంత
 పూ॒షాధి॑ పతిరాసీ॒త్ పంచ॑విꣳశత్యాస్తువతార॒ణ్యాః ప॒శవో॑ఽసృజ్యంత
 వా॒యురధి॑పతిరాసీథ్స॒ప్తవిꣳ॑శత్యాస్తువత॒ ద్యావా॑పృథి॒వీ వ్యై॑

20 తాం॒ వస॑వో రు॒ద్రా ఆ॑ది॒త్యా అను॒
 వ్యా॑యం॒తేషా॒మాధి॑పత్యమాసీ॒న్నవ॑విꣳశత్యాస్తువత॒ వన॒స్పత॑యోఽసృజ్యంత॒
 సోమోఽధి॑పతిరాసీ॒దేక॑త్రిꣳశతాస్తువత ప్ర॒జా అ॑సృజ్యంత॒ యావా॑నాం॒
 చాయా॑వానాం॒ చాధి॑పత్యమాసీ॒త్త్రయ॑స్త్రిꣳశతాస్తువత భూ॒తాన్య॑శామ్యన్
 ప్ర॒జాప॑తిః పరమే॒ష్ఠ్యధి॑పతిరాసీత్ .. 4. 3. 10.. సం॒వ॒థ్స॒రోఽధి॑పతి॒ర్వి
 పంచ॑త్రిꣳశచ్చ .. 4. 3. 10..

21 ఇ॒యమే॒వ సా యా ప్ర॑థ॒మా వ్యౌచ్ఛ॑దం॒తర॒స్యాం చ॑రతి॒ ప్రవి॑ష్టా .
 వ॒ధూర్జ॑జాన నవ॒గజ్జని॑త్రీ॒ త్రయ॑ ఏనాం మహి॒మానః॑ సచంతే .. ఛంద॑స్వతీ
 ఉ॒షసా॒ పేపి॑శానే సమా॒నం యోని॒మను॑ సం॒చరం॑తీ . సూర్య॑పత్నీ॒ వి చ॑రతః
 ప్రజాన॒తీ కే॒తుం కృ॑ణ్వా॒నే అ॒జరే॒ భూరి॑రేతసా .. ఋ॒తస్య॒ పంథా॒మను॑
 తి॒స్ర ఆగు॒స్త్రయో॑ ఘ॒ర్మాసో॒ అను॒ జ్యోతి॒షాగుః॑ . ప్ర॒జామేకా॒ రక్ష॒త్యూర్జ॒మేకా᳚

22 వ్ర॒తమేకా॑ రక్షతి దేవయూ॒నాం .. చ॒తు॒ష్టో॒మో అ॑భవ॒ద్యా తు॒రీయా॑ య॒జ్ఞస్య॑
 ప॒క్షావృ॑షయో॒ భవం॑తీ . గా॒య॒త్రీం త్రి॒ష్టుభం॒ జగ॑తీమను॒ష్టుభం॑
 బృ॒హద॒ర్కం యుం॑జా॒నాః సువ॒రాభ॑రన్ని॒దం .. పం॒చభి॑ర్ధా॒తా వి ద॑ధావి॒దం
 యత్తాసా॒గ్॒ స్వసౄ॑రజనయ॒త్పంచ॑పంచ . తాసా॑ము యంతి ప్రయ॒వేణ॒ పంచ॒ నానా॑
 రూ॒పాణి॒ క్రత॑వో॒ వసా॑నాః .. త్రి॒ꣳ॒శథ్స్వసా॑ర॒ ఉప॑ యంతి నిష్కృ॒తꣳ
 స॑మా॒నం కే॒తుం ప్ర॑తిముం॒చమా॑నాః .

23 ఋ॒తూగ్ స్త॑న్వతే క॒వయః॑ ప్రజాన॒తీర్మధ్యే॑ ఛందసః॒ పరి॑ యంతి॒ భాస్వ॑తీః
 .. జ్యోతి॑ష్మతీ॒ ప్రతి॑ ముంచతే॒ నభో॒ రాత్రీ॑ దే॒వీ సూర్య॑స్య వ్ర॒తాని॑ . వి
 ప॑శ్యంతి ప॒శవో॒ జాయ॑మానా॒ నానా॑రూపా మా॒తుర॒స్యా ఉ॒పస్థే᳚ .. ఏ॒కా॒ష్ట॒కా
 తప॑సా॒ తప్య॑మానా జ॒జాన॒ గర్భం॑ మహి॒మాన॒మింద్రం᳚ . తేన॒ దస్యూ॒న్వ్య॑సహంత
 దే॒వా హం॒తాసు॑రాణామభవ॒చ్ఛచీ॑భిః .. అనా॑నుజామను॒జాం మామ॑కర్త స॒త్యం
 వదం॒త్యన్వి॑చ్ఛ ఏ॒తత్ . భూ॒యాస॑

24 మస్య సుమ॒తౌ యథా॑ యూ॒యమ॒న్యా వో॑ అ॒న్యామతి॒ మా ప్ర యు॑క్త .. అభూ॒న్మమ॑
 సుమ॒తౌ వి॒శ్వవే॑దా॒ ఆష్ట॑ ప్రతి॒ష్ఠామవి॑ద॒ద్ధి గా॒ధం . భూ॒యాస॑మస్య
 సుమ॒తౌ యథా॑ యూ॒యమ॒న్యా వో॑ అ॒న్యామతి॒ మా ప్ర యు॑క్త .. పంచ॒ వ్యు॑ష్టీ॒రను॒
 పంచ॒ దోహా॒ గాం పంచ॑నామ్నీమృ॒తవోఽను॒ పంచ॑ . పంచ॒ దిశః॑
 పంచద॒శేన॑ క్లృ॒ప్తాః స॑మా॒నమూ᳚ర్ధ్నీర॒భి లో॒కమేకం᳚ ..

25 ఋ॒తస్య॒ గర్భః॑ ప్రథ॒మా వ్యూ॒షుష్య॒పామేకా॑ మహి॒మానం॑ బిభర్తి
 . సూర్య॒స్యైకా॒ చర॑తి నిష్కృ॒తేషు॑ ఘ॒ర్మస్యైకా॑ సవి॒తైకాం॒
 నియ॑చ్ఛతి .. యా ప్ర॑థ॒మా వ్యౌచ్ఛ॒థ్సా ధే॒నుర॑భవద్య॒మే . సా నః॒
 పయ॑స్వతీ ధు॒క్ష్వోత్త॑రాముత్తరా॒ꣳ॒ సమాం᳚ .. శు॒క్రర్ష॑భా॒ నభ॑సా
 జ్యోతి॒షాగా᳚ద్వి॒శ్వరూ॑పా శబ॒లీర॒గ్నికే॑తుః . స॒మా॒నమర్థగ్గ్॑ స్వప॒స్యమా॑నా॒
 బిభ్ర॑తీ జ॒రామ॑జర ఉష॒ ఆగాః᳚ .. ఋ॒తూ॒నాం పత్నీ᳚ ప్రథ॒మేయమాగా॒దహ్నాం᳚
 నే॒త్రీ జ॑ని॒త్రీ ప్ర॒జానాం᳚ . ఏకా॑ స॒తీ బ॑హు॒ధోషో॒ వ్యు॑చ్ఛ॒స్యజీ᳚ర్ణా॒ త్వం
 జ॑రయసి॒ సర్వ॑మ॒న్యత్ .. 4. 3. 11.. ఊర్జ॒మేకా᳚ ప్రతిముం॒చమా॑నా భూ॒యాస॒మేకం॒
 పత్న్యేకా॒న్న విꣳ॑శ॒తిశ్చ॑ .. 4. 3. 11..

26 అగ్నే॑ జా॒తాన్ ప్రణు॑దా నః స॒పత్నా॒న్ ప్రత్యజా॑తాంజాతవేదోనుదస్వ . అ॒స్మే దీ॑దిహి
 సు॒మనా॒ అహే॑డం॒తవ॑ స్యా॒ꣳ॒ శర్మ॑న్ త్రి॒వరూ॑థ ఉ॒ద్భిత్ .. సహ॑సా జా॒తాన్
 ప్రణు॑దా నః స॒పత్నా॒న్ ప్రత్యజా॑తాంజాతవేదోనుదస్వ . అధి॑ నో బ్రూహి సుమన॒స్యమా॑నో
 వ॒య2ꣳ స్యా॑మ॒ ప్రణు॑దా నః స॒పత్నాన్॑ .. చ॒తు॒శ్చ॒త్వా॒రి॒ꣳ॒శః స్తోమో॒
 వర్చో॒ ద్రవి॑ణꣳ షోడ॒శః స్తోమ॒ ఓజో॒ ద్రవి॑ణం పృథి॒వ్యాః పురీ॑షమ॒స్య

27 ప్సో॒ నామ॑ . ఏవ॒శ్ఛందో॒ వరి॑వ॒శ్ఛందః॑ శం॒భూశ్ఛందః॑ పరి॒భూశ్ఛంద॑
 ఆ॒చ్ఛచ్ఛందో॒ మన॒శ్ఛందో॒ వ్యచ॒శ్ఛందః॒ సింధు॒శ్ఛందః॑ సము॒ద్రం ఛందః॑
 సలి॒లం ఛందః॑ సం॒యచ్ఛందో॑ వి॒యచ్ఛందో॑ బృ॒హచ్ఛందో॑ రథంత॒రం
 ఛందో॑ నికా॒యశ్ఛందో॑ వివ॒ధశ్ఛందో॒ గిర॒శ్ఛందో॒ భ్రజ॒శ్ఛందః॑
 స॒ష్టుప్ఛందో॑ఽను॒ష్టుప్ఛందః॑ క॒కుచ్ఛంద॑స్త్రిక॒కుచ్ఛందః॑ కా॒వ్యం
 ఛందో᳚ఽఙ్కు॒పం ఛందః॑

28 ప॒దపం॑క్తి॒శ్ఛందో॒ఽక్షర॑పంక్తి॒శ్ఛందో॑ విష్టా॒రపం॑క్తి॒శ్ఛందః॑,
 క్షు॒రో భృజ్వా॒ఙ్ఛందః॑ ప్ర॒చ్ఛచ్ఛందః॑ ప॒క్షశ్ఛంద॒ ఏవ॒శ్ఛందో॒
 వరి॑వ॒శ్ఛందో॒ వయ॒శ్ఛందో॑ వయ॒స్కృచ్ఛందో॑ విశా॒లం ఛందో॒
 విష్ప॑ర్ధా॒శ్ఛంద॑శ్ఛ॒దిశ్ఛందో॑ దూరోహ॒ణం ఛంద॑స్తం॒ద్రం ఛందో᳚ఽఙ్కాం॒కం
 ఛందః॑ .. 4. 3. 12.. అ॒స్యం॒కు॒పం ఛంద॒స్త్రయ॑స్త్రిꣳశచ్చ .. 4. 3. 12..

29 అ॒గ్నిర్వృ॒త్రాణి॑ జంఘనద్ద్రవిణ॒స్యుర్వి॑ప॒న్యయా᳚ . సమి॑ద్ధః శు॒క్ర ఆహు॑తః
 .. త్వꣳ సో॑మాసి॒ సత్ప॑తి॒స్త్వꣳ రాజో॒త వృ॑త్ర॒హా . త్వం భ॒ద్రో అ॑సి॒
 క్రతుః॑ .. భ॒ద్రా తే॑ అగ్నే స్వనీక సం॒దృగ్ఘో॒రస్య॑ స॒తో విషు॑ణస్య॒ చారుః॑
 . న యత్తే॑ శో॒చిస్తమ॑సా॒ వరం॑త॒ న ధ్వ॒స్మాన॑స్త॒ను వి॒ రేప॒ ఆధుః॑ ..

 భ॒ద్రం తే॑ అగ్నే సహసి॒న్ననీ॑కముపా॒క ఆ రో॑చతే॒ సూర్య॑స్య .

30 రుశ॑ద్దృ॒శే ద॑దృశే నక్త॒యా చి॒దరూ᳚క్షితం దృ॒శ ఆ రూ॒పే అన్నం᳚ ..

 సైనానీ॑కేన సువి॒దత్రో॑ అ॒స్మే యష్టా॑ దే॒వాꣳ ఆయ॑జిష్ఠః స్వ॒స్తి . అద॑బ్ధో
 గో॒పా ఉ॒త నః॑ పర॒స్పా అగ్నే᳚ ద్యు॒మదు॒త రే॒వద్ది॑దీహి .. స్వ॒స్తి నో॑ ది॒వో అ॑గ్నే
 పృథి॒వ్యా వి॒శ్వాయు॑ర్ధేహి య॒జథా॑య దేవ . యథ్సీ॒మహి॑ దివిజాత॒ ప్రశ॑స్తం॒
 తద॒స్మాసు॒ ద్రవి॑ణం ధేహి చి॒త్రం .. యథా॑ హోత॒ర్మను॑షో

31 దే॒వతా॑ తా య॒జ్ఞేభిః॑ సూనో సహసో॒ యజా॑సి . ఏ॒వా నో॑ అ॒ద్య స॑మ॒నా
 స॑మా॒నాను॒శన్న॑గ్న ఉశ॒తో య॑క్షి దే॒వాన్ .. అ॒గ్నిమీ॑డే పు॒రోహి॑తం య॒జ్ఞస్య॑
 దే॒వమృ॒త్విజం᳚ . హోతా॑రꣳ రత్న॒ధాత॑మం .. వృషా॑ సోమ ద్యు॒మాꣳ అ॑సి॒
 వృషా॑ దేవ॒ వృష॑వ్రతః . వృషా॒ ధర్మా॑ణి దధిషే .. సాంత॑పనా ఇ॒దꣳ
 హ॒విర్మరు॑త॒స్తజ్జు॑జుష్టన . యు॒ష్మాకో॒తీ రి॑శాదసః .. యో నో॒ మర్తో॑ వసవో
 దుర్హృణా॒యుస్తి॒రః స॒త్యాని॑ మరుతో॒

32 జిఘాꣳ॑సాత్ . ద్రు॒హః పాశం॒ ప్రతి॒ స ము॑చీష్ట॒ తపి॑ష్ఠేన॒ తప॑సా హంతనా॒
 తం .. సం॒వ॒థ్స॒రీణా॑ మ॒రుతః॑ స్వ॒ర్కా ఉ॑రు॒క్షయాః॒ సగ॑ణా॒ మాను॑షేషు .
 తే᳚ఽస్మత్పాశా॒న్ ప్ర ముం॑చం॒త్వꣳహ॑సః సాంతప॒నా మ॑ది॒రా మా॑దయి॒ష్ణవః॑ ..

 పి॒ప్రీ॒హి దే॒వాꣳ ఉ॑శ॒తో య॑విష్ఠ వి॒ద్వాꣳ ఋ॒తూꣳ రృ॑తుపతే యజే॒హ
 . యే దైవ్యా॑ ఋ॒త్విజ॒స్తేభి॑రగ్నే॒ త్వꣳ హోతౄ॑ణామ॒స్యాయ॑జిష్ఠః .. అగ్నే॒
 యద॒ద్య వి॒శో అ॑ధ్వరస్య హోతః॒ పావ॑క

33 శోచే॒ వేష్ట్వꣳ హి యజ్వా᳚ . ఋ॒తా య॑జాసి మహి॒నా వి యద్భూర్హ॒వ్యా వ॑హ
 యవిష్ఠ॒ యా తే॑ అ॒ద్య .. అ॒గ్నినా॑ ర॒యిమ॑శ్నవ॒త్పోష॑మే॒వ ది॒వేది॑వే .
 య॒శసం॑ వీ॒రవ॑త్తమం .. గ॒య॒స్ఫానో॑ అమీవ॒హా వ॑సు॒విత్పు॑ష్టి॒వర్ధ॑నః
 . సు॒మి॒త్రః సో॑మ నో భవ .. గృహ॑మేధాస॒ ఆ గ॑త॒ మరు॑తో॒ మా ప॑ భూతన .
 ప్ర॒ముం॒చంతో॑ నో॒ అꣳహ॑సః .. పూ॒ర్వీభి॒ర్హి ద॑దాశి॒మ శ॒రద్భి॑ర్మరుతో
 వ॒యం . మహో॑భి

34 శ్చచర్షణీ॒నాం .. ప్ర బు॒ధ్నియా॑ ఈరతే వో॒ మహాꣳ॑సి॒ ప్రణామా॑ని
 ప్రయజ్యవస్తిరధ్వం . స॒హ॒స్రియం॒ దమ్యం॑ భా॒గమే॒తం గృ॑హమే॒ధీయం॑ మరుతో
 జుషధ్వం .. ఉప॒ యమేతి॑ యువ॒తిః సు॒దక్షం॑ దో॒షా వస్తోర్॑ హ॒విష్మ॑తీ
 ఘృ॒తాచీ᳚ . ఉప॒ స్వైన॑మ॒రమ॑తిర్వసూ॒యుః .. ఇ॒మో అ॑గ్నే వీ॒తత॑మాని
 హ॒వ్యాజ॑స్రో వక్షి దే॒వతా॑తి॒మచ్ఛ॑ . ప్రతి॑ న ఈꣳ సుర॒భీణి॑ వియంతు .
 క్రీ॒డం వః॒ శర్ధో॒ మారు॑తమన॒ర్వాణꣳ॑ రథే॒శుభం᳚ .

35 కణ్వా॑ అ॒భి ప్ర గా॑యత .. అత్యా॑సో॒ న యే మ॒రుతః॒ స్వంచో॑ యక్ష॒దృశో॒
 న శు॒భయం॑త॒ మర్యాః᳚ . తే హ॑ర్మ్యే॒ష్ఠాః శిశ॑వో॒ న శు॒భ్రా వ॒థ్సాసో॒ న
 ప్ర॑క్రీ॒డినః॑ పయో॒ధాః .. ప్రైషా॒మజ్మే॑షు విథు॒రేవ॑ రేజతే॒ భూమి॒ర్యామే॑షు॒
 యద్ధ॑ యుం॒జతే॑ శు॒భే . తే క్రీ॒డయో॒ ధున॑యో॒ భ్రాజ॑దృష్టయః స్వ॒యం
 మ॑హి॒త్వం ప॑నయంత॒ ధూత॑యః .. ఉ॒ప॒హ్వ॒రేషు॒ యదచి॑ధ్వం య॒యిం వయ॑
 ఇవ మరుతః॒ కేన॑

36 చిత్ప॒థా . శ్చోతం॑తి॒ కోశా॒ ఉప॑ వో॒ రథే॒ష్వా ఘృ॒తము॑క్షతా॒
 మధు॑వర్ణ॒మర్చ॑తే .. అ॒గ్నిమ॑గ్ని॒ꣳ॒ హవీ॑మభిః॒ సదా॑ హవంత వి॒శ్పతిం᳚
 . హ॒వ్య॒వాహం॑ పురుప్రి॒యం .. తꣳ హి శశ్వం॑త॒ ఈడ॑తే స్రు॒చా దే॒వం
 ఘృ॑త॒శ్చుతా᳚ . అ॒గ్నిꣳ హ॒వ్యాయ॒ వోఢ॑వే .. ఇంద్రా᳚గ్నీ రోచ॒నా ది॒వః
 శ్నథ॑ద్వృ॒త్రమింద్రం॑ వో వి॒శ్వత॒స్పరీంద్రం॒ నరో॒ విశ్వ॑కర్మన్ హ॒విషా॑
 వావృధా॒నో విశ్వ॑కర్మన్ హ॒విషా॒ వర్ధ॑నేన .. 4. 3. 13.. సూర్య॑స్య॒ మను॑షో
 మరుతః॒ పావ॑క॒ మహో॑భీ రథే॒ శుభం॒ కేన॒ షట్చ॑త్వారిꣳశచ్చ .. 4. 3. 13..

 అ॒పాంత్వేమ॑న్న॒యం పు॒రః ప్రాచీ᳚ ధ్రు॒వక్షి॑తి॒స్త్ర్యవి॒రింద్రా᳚గ్నీ॒ మా ఛంద॑
ఆ॒శుస్త్రి॒వృదగ్నేర్భా॒గో᳚స్యేక॑యే॒యమే॒వ సా యాగ్నే॑ జా॒తాన॒గ్నిర్వృ॒త్రాణి॒
త్రయో॑దశ ..

 అ॒పాం త్వేంద్రా᳚గ్నీ ఇ॒యమే॒వ సా దే॒వతా॑తా॒ షట్త్రిꣳ॑శత్ ..

 అ॒పాం త్వేమ॑న్ హ॒విషా॒ వర్ధ॑నేన ..

చతుర్థకాండే చతుర్థః ప్రశ్నః 4 

1 ర॒శ్మిర॑సి॒ క్షయా॑య త్వా॒ క్షయం॑ జిన్వ॒ ప్రేతి॑రసి॒ ధర్మా॑య త్వా॒ ధర్మం॑
   జి॒న్వాన్వి॑తిరసి ది॒వే త్వా॒ దివం॑ జిన్వ సం॒ధిర॑స్యం॒తరి॑క్షాయ త్వాం॒తరి॑క్షం
   జిన్వ ప్రతి॒ధిర॑సి పృథి॒వ్యై త్వా॑ పృథి॒వీం జి॑న్వ విష్టం॒భో॑ఽసి॒
   వృష్ట్యై᳚ త్వా॒ వృష్టిం॑ జిన్వ ప్ర॒వాస్యహ్నే॒ త్వాహ॑ర్జిన్వాను॒వాసి॒ రాత్రి॑యై త్వా॒
   రాత్రిం॑ జిన్వో॒శిగ॑సి॒

2 వసు॑భ్యస్త్వా॒ వసూం᳚జిన్వ ప్రకే॒తో॑ఽసి రు॒ద్రేభ్య॑స్త్వా రు॒ద్రాంజి॑న్వ
   సుదీ॒తిర॑స్యాది॒త్యేభ్య॑స్త్వాది॒త్యాంజి॒న్వౌజో॑ఽసి పి॒తృభ్య॑స్త్వా పి॒తౄంజి॑న్వ॒
   తంతు॑రసి ప్ర॒జాభ్య॑స్త్వా ప్ర॒జా జి॑న్వ పృతనా॒షాడ॑సి ప॒శుభ్య॑స్త్వా
   ప॒శూంజి॑న్వ రే॒వద॒స్యోష॑ధీభ్య॒స్త్వౌష॑ధీర్జిన్వాభి॒జిద॑సి
   యు॒క్తగ్రా॒వేంద్రా॑య॒ త్వేంద్రం॑ జి॒న్వాధి॑పతిరసి ప్రా॒ణాయ॑

3 త్వా ప్రా॒ణం జి॑న్వ యం॒తాస్య॑పా॒నాయ॑ త్వాపా॒నం జి॑న్వ స॒ꣳ॒ సర్పో॑ఽసి॒
 చక్షు॑షే త్వా॒ చక్షు॑ర్జిన్వ వయో॒ధా అ॑సి॒ శ్రోత్రా॑య త్వా॒ శ్రోత్రం॑ జిన్వ
 త్రి॒వృద॑సి ప్ర॒వృద॑సి సం॒వృద॑సి వి॒వృద॑సి సꣳ రో॒హో॑ఽసి నీరో॒హో॑ఽసి
 ప్రరో॒హో᳚ఽస్యనురో॒హో॑ఽసి వసు॒కో॑ఽసి॒ వేష॑శ్రిరసి॒ వస్య॑ష్టిరసి .. 4. 4. 1.. ఉ॒శిగ॑సి ప్రా॒ణాయ॒ త్రి చ॑త్వారిꣳశచ్చ .. 4. 4. 1..

4 రాజ్ఞ్య॑సి॒ ప్రాచీ॒ దిగ్వస॑వస్తే దే॒వా అధి॑పతయో॒ఽగ్నిర్హే॑తీ॒నాం ప్ర॑తిధ॒ర్తా
 త్రి॒వృత్త్వా॒ స్తోమః॑ పృథి॒వ్యాగ్ శ్ర॑య॒త్వాజ్య॑ము॒క్థమవ్య॑థయథ్స్తభ్నాతు
 రథంత॒రꣳ సామ॒ ప్రతి॑ష్ఠిత్యై వి॒రాడ॑సి దక్షి॒ణా దిగ్రు॒ద్రాస్తే॑ దే॒వా
 అధి॑పతయ॒ ఇంద్రో॑ హేతీ॒నాం ప్ర॑తిధ॒ర్తా పం॑చద॒శస్త్వా॒ స్తోమః॑ పృథి॒వ్యాగ్
 శ్ర॑యతు॒ ప్రౌ॑గము॒క్థమవ్య॑థయథ్స్తభ్నాతు బృ॒హథ్సామ॒ ప్రతి॑ష్ఠిత్యై
 స॒మ్రాడ॑సి ప్ర॒తీచీ॒ ది

5 గా॑ది॒త్యాస్తే॑ దే॒వా అధి॑పతయః॒ సోమో॑ హేతీ॒నాం ప్ర॑తిధ॒ర్తా స॑ప్తద॒శస్త్వా॒
 స్తోమః॑ పృథి॒వ్యాగ్ శ్ర॑యతు మరుత్వ॒తీయ॑ము॒క్థమవ్య॑థయథ్స్తభ్నాతు వైరూ॒పꣳ
 సామ॒ ప్రతి॑ష్ఠిత్యై స్వ॒రాడ॒స్యుదీ॑చీ॒ దిగ్విశ్వే॑ తే దే॒వా అధి॑పతయో॒ వరు॑ణో
 హేతీ॒నాం ప్ర॑తిధ॒ర్తైక॑వి॒ꣳ॒శస్త్వా॒ స్తోమః॑ పృథి॒వ్యాగ్ శ్ర॑యతు॒
 నిష్కే॑వల్యము॒క్థమవ్య॑థయథ్స్తభ్నాతు వైరా॒జꣳ సామ॒ ప్రతి॑ష్ఠిత్యా॒
 అధి॑పత్న్యసి బృహ॒తీ దిఙ్మ॒రుత॑స్తే దే॒వా అధి॑పతయో॒

6 బృహ॒స్పతి॑ర్హేతీ॒నాం ప్ర॑తిధ॒ర్తా త్రి॑ణవత్రయస్త్రి॒ꣳ॒శౌ త్వా॒ స్తోమౌ॑
 పృథి॒వ్యాగ్ శ్ర॑యతాం వైశ్వదేవాగ్నిమారు॒తే ఉ॒క్థే అవ్య॑థయంతీ స్తభ్నీతాꣳ
 శాక్వరరైవ॒తే సామ॑నీ॒ ప్రతి॑ష్ఠిత్యా అం॒తరి॑క్షా॒యర్ష॑యస్త్వా ప్రథమ॒జా
 దే॒వేషు॑ ది॒వో మాత్ర॑యా వరి॒ణా ప్ర॑థంతు విధ॒ర్తా చా॒యమధి॑పతిశ్చ॒ తే త్వా॒
 సర్వే॑ సంవిదా॒నా నాక॑స్య పృ॒ష్ఠే సు॑వ॒ర్గే లో॒కే యజ॑మానం చ సాదయంతు .. 4. 4. 2..

ప్ర॒తీచీ॒ దిఙ్మ॒రుత॑స్తే దే॒వా అధి॑పతయశ్చత్వారి॒ꣳ॒శచ్చ॑ .. 4. 4. 2..

7 అ॒యం పు॒రో హరి॑కేశః॒ సూర్య॑రశ్మి॒స్తస్య॑ రథగృ॒థ్సశ్చ॒ రథౌ॑జాశ్చ
 సేనానిగ్రామ॒ణ్యౌ॑ పుంజికస్థ॒లా చ॑ కృతస్థ॒లా చా᳚ప్స॒రసౌ॑ యాతు॒ధానా॑
 హే॒తీ రక్షాꣳ॑సి॒ ప్రహే॑తిర॒యం ద॑క్షి॒ణా వి॒శ్వక॑ర్మా॒ తస్య॑
 రథస్వ॒నశ్చ॒ రథే॑చిత్రశ్చ సేనానిగ్రామ॒ణ్యౌ॑ మేన॒కా చ॑ సహజ॒న్యా
 చా᳚ప్స॒రసౌ॑ దం॒క్ష్ణవః॑ ప॒శవో॑ హే॒తిః పౌరు॑షేయో వ॒ధః ప్రహే॑తిర॒యం
 ప॒శ్చాద్వి॒శ్వవ్య॑చా॒స్తస్య॒ రథ॑ ప్రోత॒శ్చాస॑మరథశ్చ సేనాని గ్రామ॒ణ్యౌ᳚
 ప్ర॒మ్లోచం॑తీ చా

8 ఽను॒మ్లోచం॑తీ చాప్స॒రసౌ॑ స॒ర్పా హే॒తిర్వ్యా॒ఘ్రాః ప్రహే॑తిర॒యము॑త్త॒రాథ్సం॒
 యద్వ॑సు॒స్తస్య॑ సేన॒జిచ్చ॑ సు॒షేణ॑శ్చ సేనానిగ్రామ॒ణ్యౌ॑ వి॒శ్వాచీ॑ చ
 ఘృ॒తాచీ॑ చాప్స॒రసా॒వాపో॑ హే॒తిర్వాతః॒ ప్రహే॑తిర॒యము॒పర్య॒ర్వాగ్వ॑సు॒స్తస్య॒
 తార్క్ష్య॒శ్చారి॑ష్టనేమిశ్చ సేనానిగ్రామ॒ణ్యా॑వు॒ర్వశీ॑ చ
 పూ॒ర్వచి॑త్తిశ్చాప్స॒రసౌ॑ వి॒ద్యుద్ధే॒తిర॑వ॒స్ఫూర్జ॒న్ప్ర హే॑తి॒స్తేభ్యో॒
 నమ॒స్తే నో॑ మృడయంతు॒ తే యం

9 ద్వి॒ష్మో యశ్చ॑ నో॒ ద్వేష్టి॒ తం వో॒ జంభే॑ దధామ్యా॒యోస్త్వా॒ సద॑నే
 సాదయా॒మ్యవ॑తశ్ఛా॒యాయాం॒ నమః॑ సము॒ద్రాయ॒ నమః॑ సము॒ద్రస్య॒ చక్ష॑సే
 పరమే॒ష్ఠీ త్వా॑ సాదయతు ది॒వః పృ॒ష్ఠే వ్యచ॑స్వతీం॒ ప్రథ॑స్వతీం వి॒భూమ॑తీం
 ప్ర॒భూమ॑తీం పరి॒భూమ॑తీం॒ దివం॑ యచ్ఛ॒ దివం॑ దృꣳహ॒ దివం॒ మా
 హిꣳ॑సీ॒ర్విశ్వ॑స్మై ప్రా॒ణాయా॑పా॒నాయ॑ వ్యా॒నాయో॑దా॒నాయ॑ ప్రతి॒ష్ఠాయై॑
 చ॒రిత్రా॑య॒ సూర్య॑స్త్వా॒భి పా॑తు మ॒హ్యా స్వ॒స్త్యా ఛ॒ర్దిషా॒ శం త॑మేన॒
 తయా॑ దే॒వత॑యాంగిర॒స్వద్ధ్రు॒వా సీ॑ద . ప్రోథ॒దశ్వో॒ న యవ॑సే అవి॒ష్యన్,
 య॒దా మ॒హః సం॒ వర॑ణా॒ద్వ్యస్థా᳚త్ . ఆద॑స్య॒ వాతో॒ అను॑ వాతి శో॒చిరధ॑
 స్మ తే॒ వ్రజ॑నం కృ॒ష్ణమ॑స్తి .. 4. 4. 3.. ప్ర॒మ్లోచం॑తీ చ॒ యగ్గ్ స్వ॒స్త్యాఽష్టా
 విꣳ॑శతిశ్చ .. 4. 4. 3..

10 అ॒గ్నిర్మూ॒ర్ధా ది॒వః క॒కుత్పతిః॑ పృథి॒వ్యా అ॒యం . అ॒పాꣳ రేతాꣳ॑సి జిన్వతి
 .. త్వామ॑గ్నే॒ పుష్క॑రా॒దధ్యథ॑ర్వా॒ నిర॑మంథత . మూ॒ర్ధ్నో విశ్వ॑స్య వా॒ఘతః॑
 .. అ॒యమ॒గ్నిః స॑హ॒స్రిణో॒ వాజ॑స్య శ॒తిన॒స్పతిః॑ . మూ॒ర్ధా క॒వీ ర॑యీ॒ణాం
 .. భువో॑ య॒జ్ఞస్య॒ రజ॑సశ్చ నే॒తా యత్రా॑ ని॒యుద్భిః॒ సచ॑సే శి॒వాభిః॑
 . ది॒వి మూ॒ర్ధానం॑ దధిషే సువ॒ర్॒షాం జి॒హ్వామ॑గ్నే చకృషే హవ్య॒వాహం᳚ ..

 అబో᳚ధ్య॒గ్నిః స॒మిధా॒ జనా॑నాం॒

11 ప్రతి॑ ధే॒నుమి॑వాయ॒తీము॒షాసం᳚ . య॒హ్వా ఇ॑వ॒ ప్ర వ॒యాము॒జ్జిహా॑నాః॒
 ప్ర భా॒నవః॑ సిస్రతే॒ నాక॒మచ్ఛ॑ .. అవో॑చామ క॒వయే॒ మేధ్యా॑య॒ వచో॑
 వం॒దారు॑ వృష॒భాయ॒ వృష్ణే᳚ . గవి॑ష్ఠిరో॒ నమ॑సా॒ స్తోమ॑మ॒గ్నౌ ది॒వీవ॑
 రు॒క్మము॒ర్వ్యంచ॑మశ్రేత్ .. జన॑స్య గో॒పా అ॑జనిష్ట॒ జాగృ॑విర॒గ్నిః సు॒దక్షః॑
 సువి॒తాయ॒ నవ్య॑సే . ఘృ॒తప్ర॑తీకో బృహ॒తా ది॑వి॒ స్పృశా᳚ ద్యు॒మద్వి భా॑తి
 భర॒తేభ్యః॒ శుచిః॑ .. త్వామ॑గ్నే॒ అంగి॑రసో॒

12 గుహా॑ హి॒తమన్వ॑విందఙ్ఛిశ్రియా॒ణం వనే॑వనే . స జా॑యసే మ॒థ్యమా॑నః॒
 సహో॑ మ॒హత్త్వామా॑హుః॒ సహ॑సస్పు॒త్రమం॑గిరః .. య॒జ్ఞస్య॑ కే॒తుం ప్ర॑థ॒మం
 పు॒రోహి॑తమ॒గ్నిం నర॑స్త్రిషధ॒స్థే సమిం॑ధతే . ఇంద్రే॑ణ దే॒వైః స॒రథ॒ꣳ॒
 స బ॒ర్॒హిషి॒ సీద॒న్ని హోతా॑ య॒జథా॑య సు॒క్రతుః॑ .. త్వాం చి॑త్రశ్రవస్తమ॒
 హవం॑తే వి॒క్షు జం॒తవః॑ . శో॒చిష్కే॑శం పురుప్రి॒యాగ్నే॑ హ॒వ్యాయ॒ వోఢ॑వే ..

 సఖా॑యః॒ సం వః॑ స॒మ్యంచ॒మిష॒గ్గ్॒

13 స్తోమం॑ చా॒గ్నయే᳚ . వర్షి॑ష్ఠాయ క్షితీ॒నామూ॒ర్జో నప్త్రే॒ సహ॑స్వ తే ..

 సꣳ స॒మిద్యు॑వసే వృష॒న్నగ్నే॒ విశ్వా᳚న్య॒ర్య ఆ . ఇ॒డస్ప॒దే సమి॑ధ్యసే॒
 స నో॒ వసూ॒న్యా భ॑ర .. ఏ॒నా వో॑ అ॒గ్నిం నమ॑సో॒ర్జో నపా॑త॒మా హు॑వే . ప్రి॒యం
 చేతి॑ష్ఠమర॒తి2ꣳ స్వ॑ధ్వ॒రం విశ్వ॑స్య దూ॒తమ॒మృతం᳚ .. స యో॑జతే
 అరు॒షో వి॒శ్వభో॑జసా॒ స దు॑ద్రవ॒థ్స్వా॑హుతః . సు॒బ్రహ్మా॑ య॒జ్ఞః సు॒శమీ॒

14 వసూ॑నాం దే॒వꣳ రాధో॒ జనా॑నాం .. ఉద॑స్య శో॒చిర॑స్థాదా॒జుహ్వా॑నస్య
 మీ॒ఢుషః॑ . ఉద్ధూ॒మాసో॑ అరు॒షాసో॑ దివి॒స్పృశః॒ సమ॒గ్నిమిం॑ధతే॒ నరః॑
 .. అగ్నే॒ వాజ॑స్య॒ గోమ॑త॒ ఈశా॑నః సహసో యహో . అ॒స్మే ధే॑హి జాతవేదో॒ మహి॒
 శ్రవః॑ .. స ఇ॑ధా॒నో వసు॑ష్క॒విర॒గ్నిరీ॒డేన్యో॑ గి॒రా . రే॒వద॒స్మభ్యం॑
 పుర్వణీక దీదిహి .. క్ష॒పో రా॑జన్ను॒త త్మనాగ్నే॒ వస్తో॑రు॒తోషసః॑ . స తి॑గ్మజంభ

15 ర॒క్షసో॑ దహ॒ ప్రతి॑ .. ఆ తే॑ అగ్న ఇధీమహి ద్యు॒మంతం॑ దేవా॒జరం᳚ . యద్ధ॒
 స్యా తే॒ పనీ॑యసీ స॒మిద్దీ॒దయ॑తి॒ ద్యవీషగ్గ్॑ స్తో॒తృభ్య॒ ఆ భ॑ర .. ఆ తే॑
 అగ్న ఋ॒చా హ॒విః శు॒క్రస్య॑ జ్యోతిషస్పతే . సుశ్చం॑ద్ర॒ దస్మ॒ విశ్ప॑తే॒
 హవ్య॑వా॒ట్తుభ్యꣳ॑ హూయత॒ ఇషగ్గ్॑ స్తో॒తృభ్య॒ ఆ భ॑ర .. ఉ॒ భే సు॑శ్చంద్ర
 స॒ర్పిషో॒ దర్వీ᳚ శ్రీణీష ఆ॒సని॑ . ఉ॒తోన॒ ఉత్పు॑పూర్యా

16 ఉ॒క్థేషు॑ శవసస్పత॒ ఇషగ్గ్॑ స్తో॒తృభ్య॒ ఆ భ॑ర .. అగ్నే॒ తమ॒ద్యాశ్వం॒
 న స్తోమైః॒ క్రతుం॒ న భ॒ద్రꣳ హృ॑ది॒స్పృశం᳚ . ఋ॒ధ్యామా॑ త॒ ఓహైః᳚ ..

 అధా॒ హ్య॑గ్నే॒ క్రతో᳚ర్భ॒ద్రస్య॒ దక్ష॑స్య సా॒ధోః . ర॒థీరృ॒తస్య॑ బృహ॒తో
 బ॒భూథ॑ .. ఆ॒భి ష్టే॑ అ॒ద్య గీ॒ర్భిర్గృ॒ణంతోఽగ్నే॒ దాశే॑మ . ప్ర తే॑ ది॒వో
 న స్త॑నయంతి॒ శుష్మాః᳚ .. ఏ॒భిర్నో॑ అ॒ర్కైర్భవా॑ నో అ॒ర్వాఙ్

17 సువ॒ర్న జ్యోతిః॑ . అగ్నే॒ విశ్వే॑భిః సు॒మనా॒ అనీ॑కైః .. అ॒గ్నిꣳ హోతా॑రం మన్యే॒
 దాస్వం॑తం॒ వసోః᳚ సూ॒నుꣳ సహ॑సో జా॒తవే॑దసం . విప్రం॒ న జా॒తవే॑దసం ..

 య ఊ॒ర్ధ్వయా᳚ స్వధ్వ॒రో దే॒వో దే॒వాచ్యా॑ కృ॒పా . ఘృ॒తస్య॒ విభ్రా᳚ష్టి॒మను॑
 శు॒క్రశో॑చిష ఆ॒జుహ్వా॑నస్య స॒ర్పిషః॑ .. అగ్నే॒ త్వమ్నో॒ అంత॑మః . ఉ॒త త్రా॒తా
 శి॒వో భ॑వ వరూ॒థ్యః॑ .. తం త్వా॑ శోచిష్ఠ దీదివః . సు॒మ్నాయ॑ నూ॒నమీ॑మహే॒
 సఖి॑భ్యః .. వసు॑ర॒గ్నిర్వసు॑శ్రవాః . అచ్ఛా॑ నక్షి ద్యు॒మత్త॑మో ర॒యిం దాః᳚
 .. 4. 4. 4.. జనా॑నా॒మంగి॑రస॒ ఇషꣳ॑ సు॒శమీ॑ తిగ్మజంభ పుపూర్యా అ॒ర్వాఙ్
 వసు॑శ్రవాః॒ పంచ॑ చ .. 4. 4. 4..

18 ఇం॒ద్రా॒గ్నిభ్యాం᳚ త్వా స॒యుజా॑ యు॒జా యు॑నజ్మ్యాఘా॒రాభ్యాం॒
 తేజ॑సా॒ వర్చ॑సో॒క్థేభిః॒ స్తోమే॑భి॒శ్ఛందో॑భీ ర॒య్యై పోషా॑య
 సజా॒తానాం᳚ మధ్యమ॒స్థేయా॑య॒ మయా᳚ త్వా స॒యుజా॑ యు॒జా యు॑నజ్మ్యం॒బా
 దు॒లాని॑త॒త్నిర॒భ్రయం॑తీ మే॒ఘయం॑తీ వ॒ర్॒షయం॑తీ చుపు॒ణీకా॒ నామా॑సి
 ప్ర॒జాప॑తినా త్వా॒ విశ్వా॑భిర్ధీ॒భిరుప॑ దధామి పృథి॒వ్యు॑దపు॒రమన్నే॑న
 వి॒ష్టా మ॑ను॒ష్యా᳚స్తే గో॒ప్తారో॒ఽగ్నిర్వియ॑త్తోఽస్యాం॒ తామ॒హం ప్ర ప॑ద్యే॒ సా

19 మే॒ శర్మ॑ చ॒ వర్మ॑ చా॒స్త్వధి॑ద్యౌరం॒తరి॑క్షం॒ బ్రహ్మ॑ణా వి॒ష్టా
 మ॒రుత॑స్తే గో॒ప్తారో॑ వా॒యుర్వియ॑త్తోఽస్యాం॒ తామ॒హం ప్ర ప॑ద్యే॒ సా మే॒ శర్మ॑
 చ॒ వర్మ॑ చాస్తు॒ ద్యౌరప॑రాజితా॒మృతే॑న వి॒ష్టాది॒త్యాస్తే॑ గో॒ప్తారః॒ సూఱ్యో॒
 వియ॑త్తోఽస్యాం॒ తామ॒హం ప్ర ప॑ద్యే॒ సా మే॒ శర్మ॑ చ॒ వర్మ॑ చాస్తు .. 4. 4. 5..

 సాష్టా చ॑త్వారిꣳశచ్చ .. 4. 4. 5..

20 బృహ॒స్పతి॑స్త్వా సాదయతు పృథి॒వ్యాః పృ॒ష్ఠే జ్యోతి॑ష్మతీం॒ విశ్వ॑స్మై
 ప్రా॒ణాయా॑పా॒నాయ॒ విశ్వం॒ జ్యోతి॑ర్యచ్ఛా॒గ్నిస్తేఽధి॑పతిర్వి॒శ్వక॑ర్మా త్వా
 సాదయత్వం॒తరి॑క్షస్య పృ॒ష్ఠే జ్యోతి॑ష్మతీం॒ విశ్వ॑స్మై ప్రా॒ణాయా॑పా॒నాయ॒
 విశ్వం॒ జ్యోతి॑ర్యచ్ఛ వా॒యుస్తేఽధి॑పతిః ప్ర॒జాప॑తిస్త్వా సాదయతు ది॒వః పృ॒ష్ఠే
 జ్యోతి॑ష్మతీం॒ విశ్వ॑స్మై ప్రా॒ణాయా॑పా॒నాయ॒ విశ్వం॒ జ్యోతి॑ర్యచ్ఛ పరమే॒ష్ఠీ
 తేఽధి॑పతిః పురోవాత॒ సని॑రస్యభ్ర॒సని॑రసి విద్యు॒థ్సని॑

21 రసి స్తనయిత్ను॒సని॑రసి వృష్టి॒సని॑రస్య॒గ్నేర్యాన్య॑సి దే॒వానా॑మగ్నే॒యాన్య॑సి
 వా॒యోర్యాన్య॑సి దే॒వానాం᳚ వాయో॒యాన్య॑స్యం॒తరి॑క్షస్య॒ యాన్య॑సి
 దే॒వానా॑మంతరిక్ష॒యాన్య॑స్యం॒తరి॑క్షమస్యం॒తరి॑క్షాయ త్వా సలి॒లాయ॑ త్వా॒
 సర్ణీ॑కాయ త్వా॒ సతీ॑కాయ త్వా॒ కేతా॑య త్వా॒ ప్రచే॑తసే త్వా॒ వివ॑స్వతే త్వా ది॒వస్త్వా॒
 జ్యోతి॑ష ఆది॒త్యేభ్య॑స్త్వ॒ర్చే త్వా॑ రు॒చే త్వా᳚ ద్యు॒తే త్వా॑ భా॒సే త్వా॒ జ్యోతి॑షే
 త్వా యశో॒దాం త్వా॒ యశ॑సి తేజో॒దాం త్వా॒ తేజ॑సి పయో॒దాం త్వా॒ పయ॑సి వర్చో॒దాం
 త్వా॒ వర్చ॑సి ద్రవిణో॒దాం త్వా॒ ద్రవి॑ణే సాదయామి॒ తేనర్షి॑ణా॒ తేన॒ బ్రహ్మ॑ణా॒
 తయా॑ దే॒వత॑యాంగిర॒స్వద్ ధ్రు॒వా సీ॑ద .. 4. 4. 6.. వి॒ద్యుథ్సని॑ర్ద్యు॒తే త్వైకా॒న్న
 త్రి॒ꣳ॒శచ్చ॑ .. 4. 4. 6..

22 భూ॒య॒స్కృద॑సి వరివ॒స్కృద॑సి॒
 ప్రాచ్య॑స్యూ॒ర్ధ్వాస్యం॑తరిక్ష॒సద॑స్యం॒తరి॑క్షే సీదాప్సు॒షద॑సి శ్యేన॒సద॑సి
 గృధ్ర॒సద॑సి సుపర్ణ॒సద॑సి నాక॒సద॑సి పృథి॒వ్యాస్త్వా॒ ద్రవి॑ణే
 సాదయామ్యం॒తరి॑క్షస్య త్వా॒ ద్రవి॑ణే సాదయామి ది॒వస్త్వా॒ ద్రవి॑ణే సాదయామి ది॒శాం
 త్వా॒ ద్రవి॑ణే సాదయామి ద్రవిణో॒దాం త్వా॒ ద్రవి॑ణే సాదయామి ప్రా॒ణం మే॑ పాహ్యపా॒నం మే॑
 పాహి వ్యా॒నం మే॑

23 పా॒హ్యాయు॑ర్మే పాహి వి॒శ్వాయు॑ర్మే పాహి స॒ర్వాయు॑ర్మే పా॒హ్యగ్నే॒ యత్తే॒ పర॒ꣳ॒
 హృన్నామ॒ తావేహి॒ సꣳ ర॑భావహై॒ పాంచ॑జన్యే॒ష్వప్యే᳚ధ్యగ్నే॒ యావా॒ అయా॑వా॒
 ఏవా॒ ఊమాః॒ సబ్దః॒ సగ॑రః సు॒మేకః॑ .. 4. 4. 7.. వ్యా॒నం మే॒ ద్వాత్రిꣳ॑శచ్చ ..

 4. 4. 7..

24 అ॒గ్నినా॑ విశ్వా॒షాట్ సూర్యే॑ణ స్వ॒రాట్క్రత్వా॒ శచీ॒పతి॑రృష॒భేణ॒ త్వష్టా॑
 య॒జ్ఞేన॑ మ॒ఘవాం॒దక్షి॑ణయా సువ॒ర్గో మ॒న్యునా॑ వృత్ర॒హా సౌహా᳚ర్ద్యేన తనూ॒ధా
 అన్నే॑న॒ గయః॑ పృథి॒వ్యాస॑నోదృ॒గ్భిర॑న్నా॒దో వ॑షట్కా॒రేణ॒ర్ద్ధః సామ్నా॑
 తనూ॒పా వి॒రాజా॒ జ్యోతి॑ష్మా॒న్బ్రహ్మ॑ణా సోమ॒పా గోభి॑ర్య॒జ్ఞం దా॑ధార క్ష॒త్రేణ॑
 మను॒ష్యా॑నశ్వే॑న చ॒ రథే॑న చ వ॒జ్ర్య॑తుభిః॑ ప్ర॒భుః సం॑వథ్స॒రేణ॑
 పరి॒భూస్తప॒సానా॑ధృష్టః॒ సూర్యః॒ సంత॒నూభిః॑ .. 4. 4. 8.. అ॒గ్నినైకా॒న్న
 పం॑చా॒శత్ .. 4. 4. 8..

25 ప్ర॒జాప॑తి॒ర్మన॒సాంధోఽచ్ఛే॑తో ధా॒తా దీ॒క్షాయాꣳ॑ సవి॒తా భృ॒త్యాం
 పూ॒షా సో॑మ॒క్రయ॑ణ్యాం॒ వరు॑ణ॒ ఉప॑న॒ద్ధోఽసు॑రః క్రీ॒యమా॑ణో మి॒త్రః
 క్రీ॒తః శి॑పివి॒ష్ట ఆసా॑దితో న॒రం ధి॑షః ప్రో॒హ్యమా॒ణోఽధి॑పతి॒రాగ॑తః
 ప్ర॒జాప॑తిః ప్రణీ॒యమా॑నో॒ఽగ్నిరాగ్నీ᳚ధ్రే॒ బృహ॒స్పతి॒రాగ్నీ᳚ధ్రాత్ప్రణీ॒యమా॑న॒
 ఇంద్రో॑ హవి॒ర్ధానేఽది॑తి॒రాసా॑దితో॒ విష్ణు॑రుపావహ్రి॒యమా॒ణోఽథ॒ర్వోపో᳚త్తో
 య॒మో॑ఽభిషు॑తోఽపూత॒పా ఆ॑ధూ॒యమా॑నో వా॒యుః పూ॒యమా॑నో మి॒త్రః,
 క్షీ॑ర॒శ్రీర్మం॒థీ స॑క్తు॒శ్రీర్వై᳚శ్వదే॒వ ఉన్నీ॑తో రు॒ద్ర ఆహు॑తో వా॒యురావృ॑త్తో
 నృ॒చక్షాః॒ ప్రతి॑ఖ్యాతో భ॒క్ష ఆగ॑తః పితృ॒ణాం నా॑రాశ॒ꣳ॒సోఽసు॒రాత్తః॒
 సింధు॑రవభృ॒థమ॑వప్ర॒యంథ్స॑ము॒ద్రోఽవ॑గతః సలి॒లః ప్రప్లు॑తః॒
 సువ॑రు॒దృచం॑ గ॒తః .. 4. 4. 9.. రు॒ద్ర ఏక॑విꣳశతిశ్చ .. 4. 4. 9..

26 కృత్తి॑కా॒ నక్ష॑త్రమ॒గ్నిర్దే॒వతా॒గ్నే రుచః॑ స్థ ప్ర॒జాప॑తేర్ధా॒తుః
 సోమ॑స్య॒ర్చే త్వా॑ రు॒చే త్వా᳚ ద్యు॒తే త్వా॑ భా॒సే త్వా॒ జ్యోతి॑షే త్వా రోహి॒ణీ
 నక్ష॑త్రం ప్ర॒జాప॑తిర్దే॒వతా॑ మృగశీ॒ర్షం నక్ష॑త్ర॒ꣳ॒ సోమో॑ దే॒వతా॒ర్ద్రా
 నక్ష॑త్రꣳ రు॒ద్రో దే॒వతా॒ పున॑ర్వసూ॒ నక్ష॑త్ర॒మది॑తిర్దే॒వతా॑ తి॒ష్యో॑
 నక్ష॑త్రం॒ బృహ॒స్పతి॑ర్దే॒వతా᳚శ్రే॒షా నక్ష॑త్రꣳ స॒ర్పా దే॒వతా॑ మ॒ఘా
 నక్ష॑త్రం పి॒తరో॑ దే॒వతా॒ ఫల్గు॑నీ॒ నక్ష॑త్ర

27 మర్య॒మా దే॒వతా॒ ఫల్గు॑నీ॒ నక్ష॑త్రం॒ భగో॑ దే॒వతా॒ హస్తో॒ నక్ష॑త్రꣳ
 సవి॒తా దే॒వతా॑ చి॒త్రా నక్ష॑త్ర॒మింద్రో॑ దే॒వతా᳚ స్వా॒తీ నక్ష॑త్రం
 వా॒యుర్దే॒వతా॒ విశా॑ఖే॒ నక్ష॑త్రమింద్రా॒గ్నీ దే॒వతా॑నూరా॒ధా నక్ష॑త్రం మి॒త్రో
 దే॒వతా॑ రోహి॒ణీ నక్ష॑త్ర॒మింద్రో॑ దే॒వతా॑ వి॒చృతౌ॒ నక్ష॑త్రం పి॒తరో॑
 దే॒వతా॑షా॒ఢా నక్ష॑త్ర॒మాపో॑ దే॒వతా॑షా॒ఢా నక్ష॑త్రం॒ విశ్వే॑ దే॒వా
 దే॒వతా᳚ శ్రో॒ణా నక్ష॑త్రం॒ విష్ణు॑ర్దే॒వతా॒ శ్రవి॑ష్ఠా॒ నక్ష॑త్రం॒ వస॑వో

28 దే॒వతా॑ శ॒తభి॑ష॒ఙ్న॑క్షత్ర॒మింద్రో॑ దే॒వతా᳚ ప్రోష్ఠప॒దా నక్ష॑త్రమ॒జ
 ఏక॑పాద్దే॒వతా᳚ ప్రోష్ఠప॒దా నక్ష॑త్ర॒మహి॑ర్బు॒ధ్నియో॑ దే॒వతా॑ రే॒వతీ॒
 నక్ష॑త్రం పూ॒షా దే॒వతా᳚శ్వ॒యుజౌ॒ నక్ష॑త్రమ॒శ్వినౌ॑ దే॒వతా॑ప॒
 భర॑ణీ॒ర్నక్ష॑త్రం య॒మో దే॒వతా॑ పూ॒ర్ణా ప॒శ్చాద్యత్తే॑ దే॒వా అద॑ధుః .. 4. 4. 10..

ఫల్గు॑నీ॒ నక్ష॑త్రం॒ వస॑వ॒స్త్రయ॑స్త్రిꣳశచ్చ .. 4. 4. 10..

29 మధు॑శ్చ॒ మాధ॑వశ్చ॒ వాసం॑తికావృ॒తూ శు॒క్రశ్చ॒ శుచి॑శ్చ॒
 గ్రైష్మా॑వృ॒తూ నభ॑శ్చ నభ॒స్య॑శ్చ॒ వార్షి॑కావృ॒తూ ఇ॒షశ్చో॒ర్జశ్చ॑
 శార॒దావృ॒తూ సహ॑శ్చ సహ॒స్య॑శ్చ॒ హైమం॑తికావృ॒తూ తప॑శ్చ తప॒స్య॑శ్చ
 శైశి॒రావృ॒తూ అ॒గ్నేరం॑తః శ్లే॒షో॑ఽసి॒ కల్పే॑తాం॒ ద్యావా॑పృథి॒వీ
 కల్పం॑తా॒మాప॒ ఓష॑ధీః॒ కల్పం॑తామ॒గ్నయః॒ పృథ॒ఙ్మమ॒ జ్యైష్ఠ్యా॑య॒
 సవ్ర॑తా॒

30 యే᳚ఽగ్నయః॒ సమ॑నసోఽన్త॒రా ద్యావా॑పృథి॒వీ శై॑శి॒రావృ॒తూ అ॒భి
 కల్ప॑మానా॒ ఇంద్ర॑మివ దే॒వా అ॒భి సం వి॑శంతు సం॒ యచ్చ॒ ప్రచే॑తాశ్చా॒గ్నేః
 సోమ॑స్య॒ సూర్య॑స్యో॒గ్రా చ॑ భీ॒మా చ॑ పితృ॒ణాం య॒మస్యేంద్ర॑స్య ధ్రు॒వా చ॑
 పృథి॒వీ చ॑ దే॒వస్య॑ సవి॒తుర్మ॒రుతాం॒ వరు॑ణస్య ధ॒ర్త్రీ చ॒ ధరి॑త్రీ చ
 మి॒త్రావరు॑ణయోర్మి॒త్రస్య॑ ధా॒తుః ప్రాచీ॑ చ ప్ర॒తీచీ॑ చ॒ వసూ॑నాꣳ రు॒ద్రాణా॑

31 మాది॒త్యానాం॒ తే తేఽధి॑పతయ॒స్తేభ్యో॒ నమ॒స్తే నో॑ మృడయంతు॒ తే యం ద్వి॒ష్మో
 యశ్చ॑ నో॒ ద్వేష్టి॒ తం వో॒ జంభే॑ దధామి స॒హస్ర॑స్య ప్ర॒మా అ॑సి స॒హస్ర॑స్య
 ప్రతి॒మా అ॑సి స॒హస్ర॑స్య వి॒మా అ॑సి స॒హస్ర॑స్యో॒న్మా అ॑సి సాహ॒స్రో॑ఽసి
 స॒హస్రా॑య త్వే॒మా మే॑ అగ్న॒ ఇష్ట॑కా ధే॒నవః॑ సం॒త్వేకా॑ చ శ॒తం చ॑
 స॒హస్రం॑ చా॒యుతం॑ చ

32 ని॒యుతం॑ చ ప్ర॒యుతం॒ చార్బు॑దం చ॒ న్య॑ర్బుదం చ సము॒ద్రశ్చ॒ మధ్యం॒
 చాంత॑శ్చ పరా॒ర్ధశ్చే॒మా మే॑ అగ్న॒ ఇష్ట॑కా ధే॒నవః॑ సంతు ష॒ష్ఠిః
 స॒హస్ర॑మ॒యుత॒మక్షీ॑యమాణా ఋత॒స్థాః స్థ॑ర్తా॒వృధో॑ ఘృత॒శ్చుతో॑
 మధు॒శ్చుత॒ ఊర్జ॑స్వతీః స్వధా॒వినీ॒స్తా మే॑ అగ్న॒ ఇష్ట॑కా ధే॒నవః॑ సంతు
 వి॒రాజో॒ నామ॑ కామ॒దుఘా॑ అ॒ముత్రా॒ముష్మి॑3ꣳ ల్లో॒కే .. 4. 4. 11.. సవ్ర॑తా
 రు॒ద్రాణా॑మ॒యుతం॑ చ॒ పంచ॑ చత్వారిꣳశచ్చ .. 4. 4. 11..

33 స॒మిద్ది॒శామా॒శయా॑ నః సువ॒ర్విన్మధో॒రతో॒ మాధ॑వః పాత్వ॒స్మాన్ .
 అ॒గ్నిర్దే॒వో దు॒ష్టరీ॑తు॒రదా᳚భ్య ఇ॒దం క్ష॒త్రꣳ ర॑క్షతు॒ పాత్వ॒స్మాన్
 .. ర॒థం॒త॒రꣳ సామ॑భిః పాత్వ॒స్మాన్గా॑య॒త్రీ ఛంద॑సాం వి॒శ్వరూ॑పా .
 త్రి॒వృన్నో॑ వి॒ష్ఠయా॒ స్తోమో॒ అహ్నాꣳ॑సము॒ద్రో వాత॑ ఇ॒దమోజః॑ పిపర్తు ..

 ఉ॒గ్రా ది॒శామ॒భిభూ॑తిర్వయో॒ధాః శుచిః॑ శు॒క్రే అహ॑న్యోజ॒సీనా᳚ . ఇంద్రాధి॑పతిః
 పిపృతా॒దతో॑ నో॒ మహి॑

34 క్ష॒త్రం వి॒శ్వతో॑ ధారయే॒దం .. బృ॒హథ్సామ॑ క్షత్ర॒భృద్వృ॒ద్ధవృ॑ష్ణియం
 త్రి॒ష్టుభౌజః॑ శుభి॒తము॒గ్రవీ॑రం . ఇంద్ర॒ స్తోమే॑న పంచద॒శేన॒
 మధ్య॑మి॒దం వాతే॑న॒ సగ॑రేణ రక్ష .. ప్రాచీ॑ ది॒శాꣳ స॒హయ॑శా॒
 యశ॑స్వతీ॒ విశ్వే॑ దేవాః ప్రా॒వృషాహ్నా॒ꣳ॒ సువ॑ర్వతీ . ఇ॒దం క్ష॒త్రం
 దు॒ష్టర॑మ॒స్త్వోజోఽనా॑ధృష్టꣳ సహ॒స్రియ॒ꣳ॒ సహ॑స్వత్ .. వై॒రూ॒పే
 సామ॑న్ని॒హ తచ్ఛ॑కేమ॒ జగ॑త్యైనం వి॒క్ష్వా వే॑శయామః . విశ్వే॑ దేవాః
 సప్తద॒శేన॒

35 వర్చ॑ ఇ॒దం క్ష॒త్రꣳ స॑లి॒లవా॑తము॒గ్రం .. ధ॒ర్త్రీ ది॒శాం
 క్ష॒త్రమి॒దం దా॑ధారోప॒స్థాశా॑నాం మి॒త్రవ॑ద॒స్త్వోజః॑ . మిత్రా॑వరుణా
 శ॒రదాహ్నాం᳚ చికిత్నూ అ॒స్మై రా॒ష్ట్రాయ॒ మహి॒ శర్మ॑ యచ్ఛతం .. వై॒రా॒జే
 సామ॒న్నధి॑ మే మనీ॒షాను॒ష్టుభా॒ సం భృ॑తం వీ॒ర్యꣳ॑ సహః॑ . ఇ॒దం క్ష॒త్రం
 మి॒త్రవ॑దా॒ర్ద్రదా॑ను॒ మిత్రా॑వరుణా॒ రక్ష॑త॒మాధి॑పత్యైః .. స॒మ్రాడ్ది॒శాꣳ
 స॒హసా᳚మ్నీ॒ సహ॑స్వత్యృ॒తుర్హే॑మం॒తో వి॒ష్ఠయా॑ నః పిపర్తు . అ॒వ॒స్యువా॑తా

36 బృహ॒తీర్ను శక్వ॑రీరి॒మం య॒జ్ఞమ॑వంతు నో ఘృ॒తాచీః᳚ .. సువ॑ర్వతీ
 సు॒దుఘా॑నః॒ పయ॑స్వతీ ది॒శాం దే॒వ్య॑వతు నో ఘృ॒తాచీ᳚ . త్వం గో॒పాః పు॑ర
 ఏ॒తోత ప॒శ్చాద్బృహ॑స్పతే॒ యామ్యాం᳚ యుంగ్ధి॒ వాచం᳚ .. ఊ॒ర్ధ్వా ది॒శాꣳ
 రంతి॒రాశౌష॑ధీనాꣳ సంవథ్స॒రేణ॑ సవి॒తా నో॒ అహ్నాం᳚ . రే॒వథ్సామాతి॑చ్ఛందా
 ఉ॒ ఛందోజా॑తశత్రుః స్యో॒నా నో॑ అస్తు .. స్తోమ॑త్రయస్త్రిꣳశే॒ భువ॑నస్య పత్ని॒
 వివ॑స్వద్వాతే అ॒భి నో॑

37 గృణాహి . ఘృ॒తవ॑తీ సవిత॒రాధి॑పత్యైః॒ పయ॑స్వతీ॒ రంతి॒రాశా॑ నో
 అస్తు .. ధ్రు॒వా ది॒శాం విష్ణు॑ప॒త్న్యఘో॑రా॒స్యేశా॑నా॒ సహ॑సో॒ యా మ॒నోతా᳚ .
 బృహ॒స్పతి॑ర్మాత॒రిశ్వో॒త వా॒యుః సం॑ ధువా॒నా వాతా॑ అ॒భి నో॑ గృణంతు ..

 వి॒ష్టం॒భో ది॒వో ధ॒రుణః॑ పృథి॒వ్యా అ॒స్యేశా॑నా॒ జగ॑తో॒ విష్ణు॑పత్నీ
 . వి॒శ్వవ్య॑చా ఇ॒షయం॑తీ॒ సుభూ॑తిః శి॒వా నో॑ అ॒స్త్వది॑తిరు॒పస్థే᳚ ..

 వై॒శ్వా॒న॒రో న॑ ఊ॒త్యా పృ॒ష్టో ది॒వ్యను॑నో॒ఽద్యాను॑ మతి॒రన్విద॑నుమతే॒
 త్వం కయా॑ నశ్చి॒త్ర ఆ భు॑వ॒త్కో అ॒ద్య యుం॑క్తే .. 4. 4. 12.. మహి॑
 సప్తద॒శేనా॑ఽవ॒స్యువా॑తా అ॒భి నోను॑ న॒శ్చతు॑ర్దశ చ .. 4. 4. 12..

 ర॒శ్మిర॑సి॒ రాజ్ఞ్య॑స్య॒యం పు॒రోహరి॑కేశో॒ఽగ్నిర్మూ॒ర్ధేంద్రా॒గ్నిభ్యాం॒
బృహ॒స్పతి॑ర్భూయ॒స్కృద॑స్య॒గ్నినా॑ విశ్వా॒షాట్ ప్ర॒జాప॑తి॒ర్మన॑సా॒ కృత్తి॑కా॒
మధుః॑ స॒మిద్ది॒శాం ద్వాద॑శ ..

 ర॒శ్మిర॑సి॒ ప్రతి॑ధే॒నుమ॑సి స్తనయిత్ను॒ సని॑రస్యాది॒త్యానాꣳ॑
స॒ప్తత్రిꣳ॑శత్ ..

 ర॒శ్మిర॑సి॒ కో అ॒ద్యయుం॑క్తే ..

చతుర్థకాండే పంచమః ప్రశ్నః 5 

1 నమ॑స్తే రుద్ర మ॒న్యవ॑ ఉ॒తోత॒ ఇష॑ వే॒ నమః॑ . నమ॑స్తే అస్తు॒ ధన్వ॑నే
   బా॒హుభ్యా॑ము॒త తే॒ నమః॑ .. యాత॒ ఇషుః॑ శి॒వత॑మా శి॒వం బ॒భూవ॑
   తే॒ ధనుః॑ . శి॒వా శ॑ర॒వ్యా॑ యా తవ॒ తయా॑ నో రుద్ర మృడయ .. యా తే॑ రుద్ర
   శి॒వా త॒నూరఘో॒రాపా॑పకాశినీ . తయా॑ నస్త॒నువా॒ శంత॑మయా॒ గిరి॑శంతా॒భి
   చా॑కశీహి .. యామిషుం॑ గిరిశంత॒ హస్తే॒

2 బిభ॒ర్॒ష్యస్త॑వే . శి॒వాం గి॑రిత్ర॒ తాం కు॑రు॒ మా హిꣳ॑సీః॒ పురు॑షం॒
   జగ॑త్ .. శి॒వేన॒ వచ॑సా త్వా॒ గిరి॒శాచ్ఛా॑ వదామసి . యథా॑ నః॒
   సర్వ॒మిజ్జగ॑దయ॒క్ష్మꣳ సు॒మనా॒ అస॑త్ .. అధ్య॑వోచదధివ॒క్తా ప్ర॑థ॒మో
   దైవ్యో॑ భి॒షక్ . అహీగ్॑శ్చ॒ సర్వాం᳚జం॒భయం॒థ్సర్వా᳚శ్చ యాతుధా॒న్యః॑
   .. అ॒సౌ యస్తా॒మ్రో అ॑రు॒ణ ఉ॒త బ॒భ్రుః సు॑మం॒గలః॑ . యే చే॒మాꣳ రు॒ద్రా
   అ॒భితో॑ ది॒క్షు

3 శ్రి॒తాః స॑హస్ర॒శోఽవై॑షా॒ꣳ॒ హేడ॑ ఈమహే .. అ॒సౌ యో॑ఽవ॒సర్ప॑తి॒
   నీల॑గ్రీవో॒ విలో॑హితః . ఉ॒తైనం॑ గో॒పా అ॑దృశ॒న్నదృ॑శన్నుదహా॒ర్యః॑ .
   ఉ॒తైనం॒ విశ్వా॑ భూ॒తాని॒ స దృ॒ష్టో మృ॑డయాతి నః .. నమో॑ అస్తు॒ నీల॑గ్రీవాయ
   సహస్రా॒క్షాయ॑ మీ॒డుషే᳚ . అథో॒ యే అ॑స్య॒ సత్వా॑నో॒ఽహం తేభ్యో॑ఽకరం॒
   నమః॑ .. ప్ర ముం॑చ॒ ధన్వ॑న॒స్త్వము॒భయో॒రార్త్ని॑యో॒ర్జ్యాం . యాశ్చ॑ తే॒
   హస్త॒ ఇష॑వః॒

4 పరా॒ తా భ॑గవో వప .. అ॒వ॒తత్య॒ ధను॒స్త్వꣳ సహ॑స్రాక్ష॒
 శతే॑షుధే . ని॒శీర్య॑ శ॒ల్యానాం॒ ముఖా॑ శి॒వో నః॑ సు॒మనా॑ భవ ..

 విజ్యం॒ ధనుః॑ కప॒ర్దినో॒ విశ॑ల్యో॒ బాణ॑వాꣳ ఉ॒త . అనే॑శన్న॒స్యేష॑వ
 ఆ॒భుర॑స్య నిషం॒గథిః॑ .. యా తే॑ హే॒తిర్మీ॑ఢుష్టమ॒ హస్తే॑ బ॒భూవ॑
 తే॒ ధనుః॑ . తయా॒స్మాన్, వి॒శ్వత॒స్త్వమ॑య॒క్ష్మయా॒ పరి॑ బ్భుజ .. నమ॑స్తే
 అ॒స్త్వాయు॑ధా॒యానా॑తతాయ ధృ॒ష్ణవే᳚ . ఉ॒భాభ్యా॑ము॒త తే॒ నమో॑ బా॒హుభ్యాం॒
 తవ॒ ధన్వ॑నే .. పరి॑ తే॒ ధన్వ॑నో హే॒తిర॒స్మాన్వృ॑ణక్తు వి॒శ్వతః॑ . అథో॒ య
 ఇ॑షు॒ధిస్తవా॒రే అ॒స్మన్ని ధే॑హి॒ తం .. 4. 5. 1.. హస్తే॑ ది॒క్ష్విష॑వ ఉ॒భాభ్యాం॒
 ద్వా విꣳ॑శతిశ్చ .. 4. 5. 1..

5 నమో॒ హిర॑ణ్యబాహవే సేనా॒న్యే॑ ది॒శాం చ॒ పత॑యే॒ నమో॒ నమో॑ వృ॒క్షేభ్యో॒
 హరి॑కేశేభ్యః పశూ॒నాం పత॑యే॒ నమో॒ నమః॑ స॒స్పింజ॑రాయ॒ త్విషీ॑మతే
 పథీ॒నాం పత॑యే॒ నమో॒ నమో॑ బభ్లు॒శాయ॑ వివ్యా॒ధినేఽన్నా॑నాం॒ పత॑యే॒ నమో॒
 నమో॒ హరి॑కేశాయోపవీ॒తినే॑ పు॒ష్టానాం॒ పత॑యే॒ నమో॒ నమో॑ భ॒వస్య॑ హే॒త్యై
 జగ॑తాం॒ పత॑యే॒ నమో॒ నమో॑ రు॒ద్రాయా॑తతా॒వినే॒ క్షేత్రా॑ణాం॒ పత॑యే॒ నమో॒
 నమః॑ సూ॒తాయాహం॑త్యాయ॒ వనా॑నాం॒ పత॑యే॒ నమో॒ నమో॒

6 రోహి॑తాయ స్థ॒పత॑యే వృ॒క్షాణాం॒ పత॑యే॒ నమో॒ నమో॑ మం॒త్రిణే॑ వాణి॒జాయ॒
 కక్షా॑ణాం॒ పత॑యే॒ నమో॒ నమో॑ భువం॒తయే॑ వారివస్కృ॒తాయౌష॑ధీనాం॒
 పత॑యే॒ నమో॒ నమ॑ ఉ॒చ్చైర్ఘో॑షాయాక్రం॒దయ॑తే పత్తీ॒నాం పత॑యే॒ నమో॒
 నమః॑ కృథ్స్నవీ॒తాయ॒ ధావ॑తే॒ సత్వ॑నాం॒ పత॑యే॒ నమః॑ .. 4. 5. 2.. వనా॑నాం॒
 పత॑యే॒ నమో॒ నమ॒ ఏకా॒న్న త్రి॒ꣳ॒శచ్చ॑ .. 4. 5. 2..

7 నమః॒ సహ॑మానాయ నివ్యా॒ధిన॑ ఆవ్యా॒ధినీ॑నాం॒ పత॑యే॒ నమో॒ నమః॑ కకు॒భాయ॑
 నిషం॒గిణే᳚ స్తే॒నానాం॒ పత॑యే॒ నమో॒ నమో॑ నిషం॒గిణ॑ ఇషుధి॒మతే॒
 తస్క॑రాణాం॒ పత॑యే॒ నమో॒ నమో॒ వంచ॑తే పరి॒వంచ॑తే స్తాయూ॒నాం పత॑యే॒
 నమో॒ నమో॑ నిచే॒రవే॑ పరిచ॒రాయార॑ణ్యానాం॒ పత॑యే॒ నమో॒ నమః॑ సృకా॒విభ్యో॒
 జిఘాꣳ॑ సద్భ్యో ముష్ణ॒తాం పత॑యే॒ నమో॒ నమో॑ఽసి॒మద్భ్యో॒ నక్తం॒ చర॑ద్భ్యః
 ప్రకృం॒తానాం॒ పత॑యే॒ నమో॒ నమ॑ ఉష్ణీ॒షిణే॑ గిరిచ॒రాయ॑ కులుం॒చానాం॒
 పత॑యే॒ నమో॒ నమ॒

8 ఇషు॑మద్భ్యో ధన్వా॒విభ్య॑శ్చ వో॒ నమో॒ నమ॑ ఆతన్వా॒నేభ్యః॑
 ప్రతి॒దధా॑నేభ్యశ్చ వో॒ నమో॒ నమ॑ ఆ॒యచ్ఛ॑ద్భ్యో విసృ॒జద్భ్య॑శ్చ వో॒ నమో॒
 నమోఽస్య॑ద్భ్యో॒ విధ్య॑ద్భ్యశ్చ వో॒ నమో॒ నమ॒ ఆసీ॑నేభ్యః॒ శయా॑నేభ్యశ్చ
 వో॒ నమో॒ నమః॑ స్వ॒పద్భ్యో॒ జాగ్ర॑ద్భ్యశ్చ వో॒ నమో॒ నమ॒స్తిష్ఠ॑ద్భ్యో॒
 ధావ॑ద్భ్యశ్చ వో॒ నమో॒ నమః॑ స॒భాభ్యః॑ స॒భాప॑తిభ్యశ్చ వో॒ నమో॒ నమో॒
 అశ్వే॒భ్యోఽశ్వ॑పతిభ్యశ్చ వో॒ నమః॑ .. 4. 5. 3.. కు॒లు॒ఙ్చానాం॒ పత॑యే॒ నమో॒
 నమోశ్వ॑పతిభ్య॒స్త్రీణి॑ చ .. 4. 5. 3..

9 నమ॑ ఆవ్యా॒ధినీ᳚భ్యో వి॒విధ్యం॑తీభ్యశ్చ వో॒ నమో॒ నమ॒
 ఉగ॑ణాభ్యస్తృꣳహ॒తీభ్య॑శ్చ వో॒ నమో॒ నమో॑ గృ॒థ్సేభ్యో॑
 గృ॒థ్సప॑తిభ్యశ్చ వో॒ నమో॒ నమో॒ వ్రాతే᳚భ్యో॒ వ్రాత॑పతిభ్యశ్చ
 వో॒ నమో॒ నమో॑ గ॒ణేభ్యో॑ గ॒ణప॑తిభ్యశ్చ వో॒ నమో॒ నమో॒ విరూ॑పేభ్యో
 వి॒శ్వరూ॑పేభ్యశ్చ వో॒ నమో॒ నమో॑ మ॒హద్భ్యః॑, క్షుల్ల॒కేభ్య॑శ్చ వో॒ నమో॒
 నమో॑ ర॒థిభ్యో॑ఽర॒థేభ్య॑శ్చ వో॒ నమో॒ నమో॒ రథే᳚భ్యో॒

10 రథ॑పతిభ్యశ్చ వో॒ నమో॒ నమః॒ సేనా᳚భ్యః సేనా॒నిభ్య॑శ్చ వో॒ నమో॒
 నమః॑, క్ష॒త్తృభ్యః॑ సంగ్రహీ॒తృభ్య॑శ్చ వో॒ నమో॒ నమ॒స్తక్ష॑భ్యో
 రథకా॒రేభ్య॑శ్చ వో॒ నమో॒ నమః॒ కులా॑లేభ్యః క॒ర్మారే᳚భ్యశ్చ వో॒ నమో॒
 నమః॑ పుం॒జిష్టే᳚భ్యో నిషా॒దేభ్య॑శ్చ వో॒ నమో॒ నమ॑ ఇషు॒కృద్భ్యో॑
 ధన్వ॒కృద్భ్య॑శ్చ వో॒ నమో॒ నమో॑ మృగ॒యుభ్యః॑ శ్వ॒నిభ్య॑శ్చ వో॒
 నమో॒ నమః॒ శ్వభ్యః॒ శ్వప॑తిభ్యశ్చ వో॒ నమః॑ .. 4. 5. 4.. రథే᳚భ్యః॒
 శ్వప॑తిభ్యశ్చ॒ ద్వే చ॑ .. 4. 5. 4..

11 నమో॑ భ॒వాయ॑ చ రు॒ద్రాయ॑ చ॒ నమః॑ శ॒ర్వాయ॑ చ పశు॒పత॑యే చ॒ నమో॒
 నీల॑గ్రీవాయ చ శితి॒కంఠా॑య చ॒ నమః॑ కప॒ర్దినే॑ చ॒ వ్యు॑ప్తకేశాయ చ॒
 నమః॑ సహస్రా॒క్షాయ॑ చ శ॒తధ॑న్వనే చ॒ నమో॑ గిరి॒శాయ॑ చ శిపివి॒ష్టాయ॑
 చ॒ నమో॑ మీ॒ఢుష్ట॑మాయ॒ చేషు॑మతే చ॒ నమో᳚ హ్ర॒స్వాయ॑ చ వామ॒నాయ॑ చ॒
 నమో॑ బృహ॒తే చ॒ వర్షీ॑యసే చ॒ నమో॑ వృ॒ద్ధాయ॑ చ సం॒వృధ్వ॑నే చ॒

12 నమో॒ అగ్రి॑యాయ చ ప్రథ॒మాయ॑ చ॒ నమ॑ ఆ॒శవే॑ చాజి॒రాయ॑ చ॒
 నమః॒ శీఘ్రి॑యాయ చ॒ శీభ్యా॑య చ॒ నమ॑ ఊ॒ర్మ్యా॑య చావస్వ॒న్యా॑య చ॒
 నమః॑ స్రోత॒స్యా॑య చ॒ ద్వీప్యా॑య చ .. 4. 5. 5.. సం॒వృద్ధ్వ॑నే చ॒ పంచ॑
 విꣳశతిశ్చ .. 4. 5. 5..

13 నమో᳚ జ్యే॒ష్ఠాయ॑ చ కని॒ష్ఠాయ॑ చ॒ నమః॑ పూర్వ॒జాయ॑ చాపర॒జాయ॑ చ॒
 నమో॑ మధ్య॒మాయ॑ చాపగ॒ల్భాయ॑ చ॒ నమో॑ జఘ॒న్యా॑య చ॒ బుధ్ని॑యాయ చ॒
 నమః॑ సో॒భ్యా॑య చ ప్రతిస॒ర్యా॑య చ॒ నమో॒ యామ్యా॑య చ॒ క్షేమ్యా॑య చ॒
 నమ॑ ఉర్వ॒ర్యా॑య చ॒ ఖల్యా॑య చ॒ నమః॒ శ్లోక్యా॑య చావసా॒న్యా॑య చ॒ నమో॒
 వన్యా॑య చ॒ కక్ష్యా॑య చ॒ నమః॑ శ్ర॒వాయ॑ చ ప్రతిశ్ర॒వాయ॑ చ॒

14 నమ॑ ఆ॒శుషే॑ణాయ చా॒శుర॑థాయ చ॒ నమః॒ శూరా॑య చావభింద॒తే చ॒
 నమో॑ వ॒ర్మిణే॑ చ వరూ॒థినే॑ చ॒ నమో॑ బి॒ల్మినే॑ చ కవ॒చినే॑ చ॒ నమః॑
 శ్రు॒తాయ॑ చ శ్రుతసే॒నాయ॑ చ .. 4. 5. 6.. ప్ర॒తి॒శ్ర॒వాయ॑ చ॒ పంచ॑
 విꣳశతిశ్చ .. 4. 5. 6..

15 నమో॑ దుందు॒భ్యా॑య చాహన॒న్యా॑య చ॒ నమో॑ ధృ॒ష్ణవే॑ చ ప్రమృ॒శాయ॑
 చ॒ నమో॑ దూ॒తాయ॑ చ॒ ప్రహి॑తాయ చ॒ నమో॑ నిషం॒గిణే॑ చేషుధి॒మతే॑ చ॒
 నమ॑స్తీ॒క్ష్ణేష॑వే చాయు॒ధినే॑ చ॒ నమః॑ స్వాయు॒ధాయ॑ చ సు॒ధన్వ॑నే చ॒
 నమః॒ స్రుత్యా॑య చ॒ పథ్యా॑య చ॒ నమః॑ కా॒ట్యా॑య చ నీ॒ప్యా॑య చ॒ నమః॒
 సూద్యా॑య చ సర॒స్యా॑య చ॒ నమో॑ నా॒ద్యాయ॑ చ వైశం॒తాయ॑ చ॒

16 నమః॒ కూప్యా॑య చావ॒ట్యా॑య చ॒ నమో॒ వర్ష్యా॑య చావ॒ర్॒ష్యాయ॑ చ॒ నమో॑
 మే॒ఘ్యా॑య చ విద్యు॒త్యా॑య చ॒ నమ॑ ఈ॒ధ్రియా॑య చాత॒ప్యా॑య చ॒ నమో॒
 వాత్యా॑య చ॒ రేష్మి॑యాయ చ॒ నమో॑ వాస్త॒వ్యా॑య చ వాస్తు॒పాయ॑ చ .. 4. 5. 7..

 వై॒శం॒తాయ॑ చ త్రి॒ꣳ॒శచ్చ॑ .. 4. 5. 7..

17 నమః॒ సోమా॑య చ రు॒ద్రాయ॑ చ॒ నమ॑స్తా॒మ్రాయ॑ చారు॒ణాయ॑ చ॒ నమః॑
 శం॒గాయ॑ చ పశు॒పత॑యే చ॒ నమ॑ ఉ॒గ్రాయ॑ చ భీ॒మాయ॑ చ॒ నమో॑
 అగ్రేవ॒ధాయ॑ చ దూరేవ॒ధాయ॑ చ॒ నమో॑ హం॒త్రే చ॒ హనీ॑యసే చ॒ నమో॑
 వృ॒క్షేభ్యో॒ హరి॑కేశేభ్యో॒ నమ॑స్తా॒రాయ॒ నమః॑ శం॒భవే॑ చ మయో॒భవే॑ చ॒
 నమః॑ శంక॒రాయ॑ చ మయస్క॒రాయ॑ చ॒ నమః॑ శి॒వాయ॑ చ శి॒వత॑రాయ చ॒

18 నమ॒స్తీర్థ్యా॑య చ॒ కూల్యా॑య చ॒ నమః॑ పా॒ర్యా॑య చావా॒ర్యా॑య చ॒ నమః॑
 ప్ర॒తర॑ణాయ చో॒త్తర॑ణాయ చ॒ నమ॑ ఆతా॒ర్యా॑య చాలా॒ద్యా॑య చ॒ నమః॒
 శష్ప్యా॑య చ॒ ఫేన్యా॑య చ॒ నమః॑ సిక॒త్యా॑య చ ప్రవా॒హ్యా॑య చ .. 4. 5. 8..

 శి॒వత॑రాయ చ త్రి॒ꣳ॒శచ్చ॑ .. 4. 5. 8..

19 నమ॑ ఇరి॒ణ్యా॑య చ ప్రప॒థ్యా॑య చ॒ నమః॑ కిꣳశి॒లాయ॑ చ॒ క్షయ॑ణాయ
 చ॒ నమః॑ కప॒ర్దినే॑ చ పుల॒స్తయే॑ చ॒ నమో॒ గోష్ఠ్యా॑య చ॒ గృహ్యా॑య చ॒
 నమ॒స్తల్ప్యా॑య చ॒ గేహ్యా॑య చ॒ నమః॑ కా॒ట్యా॑య చ గహ్వరే॒ష్ఠాయ॑ చ॒ నమో᳚
 హ్రద॒య్యా॑య చ నివే॒ష్ప్యా॑య చ॒ నమః॑ పాꣳస॒వ్యా॑య చ రజ॒స్యా॑య చ॒
 నమః॒ శుష్క్యా॑య చ హరి॒త్యా॑య చ॒ నమో॒ లోప్యా॑య చోల॒ప్యా॑య చ॒

20 నమ॑ ఊ॒ర్వ్యా॑య చ సూ॒ర్మ్యా॑య చ॒ నమః॑ ప॒ర్ణ్యా॑య చ పర్ణశ॒ద్యా॑య చ॒
 నమో॑ఽపగు॒రమా॑ణాయ చాభిఘ్న॒తే చ॒ నమ॑ ఆక్ఖిద॒తే చ॑ ప్రక్ఖిద॒తే చ॒
 నమో॑ వః కిరి॒కేభ్యో॑ దే॒వానా॒ꣳ॒ హృద॑యేభ్యో॒ నమో॑ విక్షీణ॒కేభ్యో॒ నమో॑
 విచిన్వ॒త్కేభ్యో॒ నమ॑ ఆనిర్హ॒తేభ్యో॒ నమ॑ ఆమీవ॒త్కేభ్యః॑ .. 4. 5. 9.. ఉ॒ల॒ప్యా॑య
 చ॒ త్రయ॑స్త్రిꣳశచ్చ .. 4. 5. 9..

21 ద్రాపే॒ అంధ॑సస్పతే॒ దరి॑ద్ర॒న్నీల॑లోహిత . ఏ॒షాం పురు॑షాణామే॒షాం
 ప॑శూ॒నాం మా భేర్మారో॒ మో ఏ॑షాం॒ కిం చ॒నామ॑మత్ .. యా తే॑ రుద్ర శి॒వా త॒నూః
 శి॒వా వి॒శ్వాహ॑భేషజీ . శి॒వా రు॒ద్రస్య॑ భేష॒జీ తయా॑ నో మృడ జీ॒వసే᳚ ..

 ఇ॒మాꣳ రు॒ద్రాయ॑ త॒వసే॑ కప॒ర్దినే᳚ క్ష॒యద్వీ॑రాయ॒ ప్ర భ॑రామహే మ॒తిం .
 యథా॑ నః॒ శమస॑ద్ద్వి॒పదే॒ చతు॑ష్పదే॒ విశ్వం॑ పు॒ష్టం గ్రామే॑ అ॒స్మి

22 న్ననా॑తురం .. మృ॒డా నో॑ రుద్రో॒త నో॒ మయ॑స్కృధి క్ష॒యద్వీ॑రాయ॒ నమ॑సా
 విధేమ తే . యచ్ఛం చ॒ యోశ్చ॒ మను॑రాయ॒జే పి॒తా తద॑శ్యామ॒ తవ॑ రుద్ర॒
 ప్రణీ॑తౌ .. మా నో॑ మ॒హాంత॑ము॒త మా నో॑ అర్భ॒కం మా న॒ ఉక్షం॑తము॒త మా న॑
 ఉక్షి॒తం . మా నో॑ వధీః పి॒తరం॒ మోత మా॒తరం॑ ప్రి॒యా మా న॑స్త॒నువో॑

23 రుద్ర రీరిషః .. మా న॑స్తో॒కే తన॑యే॒ మా న॒ ఆయు॑షి॒ మా నో॒ గోషు॒ మా నో॒
 అశ్వే॑షు రీరిషః . వీ॒రాన్మా నో॑ రుద్ర భామి॒తో వ॑ధీర్హ॒విష్మం॑తో॒ నమ॑సా విధేమ తే
 .. ఆ॒రాత్తే॑ గో॒ఘ్న ఉ॒త పూ॑రుష॒ఘ్నే క్ష॒యద్వీ॑రాయ సు॒మ్నమ॒స్మే తే॑ అస్తు . రక్షా॑
 చ నో॒ అధి॑ చ దేవ బ్రూ॒హ్యధా॑ చ నః॒ శర్మ॑ యచ్ఛ ద్వి॒బర్హాః᳚ .. స్తు॒హి

24 శ్రు॒తం గ॑ర్త॒సదం॒ యువా॑నం మృ॒గం న భీ॒మము॑పహ॒త్నుము॒గ్రం .
 మృ॒డా జ॑రి॒త్రే రు॑ద్ర॒ స్తవా॑నో అ॒న్యం తే॑ అ॒స్మన్ని వ॑పంతు॒ సేనాః᳚ ..

 పరి॑ణో రు॒ద్రస్య॑ హే॒తిర్వృ॑ణక్తు॒ పరి॑ త్వే॒షస్య॑ దుర్మ॒తిర॑ఘా॒యోః . అవ॑
 స్థి॒రా మ॒ఘవ॑ద్భ్యస్తనుష్వ॒ మీఢ్వ॑స్తో॒కాయ॒ తన॑యాయ మృడయ .. మీఢు॑ష్టమ॒
 శివ॑తమ శి॒వో నః॑ సు॒మనా॑ భవ . ప॒ర॒మే వృ॒క్ష ఆయు॑ధం ని॒ధాయ॒
 కృత్తిం॒ వసా॑న॒ ఆ చ॑ర॒ పినా॑కం॒

25 బిభ్ర॒దా గ॑హి .. వికి॑రిద॒ విలో॑హిత॒ నమ॑స్తే అస్తు భగవః . యాస్తే॑
 స॒హస్రꣳ॑ హే॒తయో॒ఽన్యమ॒స్మన్ని వ॑పంతు॒ తాః .. స॒హస్రా॑ణి సహస్ర॒ధా
 బా॑హు॒వోస్తవ॑ హే॒తయః॑ . తాసా॒మీశా॑నో భగవః పరా॒చీనా॒ ముఖా॑ కృధి .. 4. 5. 10..

అ॒స్మిగ్గ్ స్త॒నువః॑ స్తు॒హి పినా॑క॒మేకా॒న్న త్రి॒ꣳ॒శచ్చ॑ .. 4. 5. 10..

26 స॒హస్రా॑ణి సహస్ర॒శో యే రు॒ద్రా అధి॒ భూమ్యాం᳚ . తేషాꣳ॑ సహస్రయోజ॒నేఽవ॒
 ధన్వా॑ని తన్మసి .. అ॒స్మిన్మ॑హ॒త్య॑ర్ణ॒వే᳚ఽన్తరి॑క్షే భ॒వా అధి॑ . నీల॑గ్రీవాః
 శితి॒కంఠాః᳚ శ॒ర్వా అ॒ధః, క్ష॑మాచ॒రాః .. నీల॑గ్రీవాః శితి॒కంఠా॒ దివꣳ॑
 రు॒ద్రా ఉప॑శ్రితాః . యే వృ॒క్షేషు॑ స॒స్పింజ॑రా॒ నీల॑గ్రీవా॒ విలో॑హితాః .
 యే భూ॒తానా॒మధి॑పతయో విశి॒ఖాసః॑ కప॒ర్దినః॑ . యే అన్నే॑షు వి॒విధ్యం॑తి॒
 పాత్రే॑షు॒ పిబ॑తో॒ జనాన్॑ . యే ప॒థాం ప॑థి॒రక్ష॑య ఐలబృ॒దా య॒వ్యుధః॑
 . యే తీ॒ర్థాని॑

27 ప్ర॒చరం॑తి సృ॒కావం॑తో నిషం॒గిణః॑ . య ఏ॒తావం॑తశ్చ॒
 భూయాꣳ॑సశ్చ॒ దిశో॑ రు॒ద్రా వి॑తస్థి॒రే . తేషాꣳ॑ సహస్రయోజ॒నేఽవ॒
 ధన్వా॑ని తన్మసి .. నమో॑ రు॒ద్రేభ్యో॒ యే పృ॑థి॒వ్యాం యే᳚ఽన్తరి॑క్షే॒ యే ది॒వి
 యేషా॒మన్నం॒ వాతో॑ వ॒ర్॒షమిష॑వ॒స్తేభ్యో॒ దశ॒ ప్రాచీ॒ర్దశ॑ దక్షి॒ణా
 దశ॑ ప్ర॒తీచీ॒ర్దశోదీ॑చీ॒ర్దశో॒ర్ధ్వాస్తేభ్యో॒ నమ॒స్తే నో॑ మృడయంతు॒ తే
 యం ద్వి॒ష్మో యశ్చ॑ నో॒ ద్వేష్టి॒ తం వో॒ జంభే॑ దధామి .. 4. 5. 11.. తీ॒ర్థాని॒
 యశ్చ॒ షట్చ॑ .. 4. 5. 11..

 నమ॑స్తే రుద్ర॒ నమో॒ హిర॑ణ్యబాహవే॒ నమః॒ సహ॑మానాయ॒ నమ॑ ఆవ్యా॒ధినీ᳚భ్యో॒
నమో॑ భ॒వాయ॒ నమో᳚ జ్యే॒ష్ఠాయ॒ నమో॑ దుందు॒భ్యా॑య॒ నమః॒ సోమా॑య॒ నమ॑
ఇరి॒ణ్యా॑య॒ ద్రాపే॑ స॒హస్రా॒ణ్యేకా॑దశ ..

 నమ॑స్తే రుద్ర॒ నమో॑ భ॒వాయ॒ ద్రాపే॑ స॒ప్తవిꣳ॑శతిః ..

 నమ॑స్తే రుద్ర॒ తం వో॒ జంభే॑ దధామి ..

చతుర్థకాండే షష్ఠః ప్రశ్నః 6

1 అశ్మ॒న్నూర్జం॒ పర్వ॑తే శిశ్రియా॒ణాం వాతే॑ ప॒ర్జన్యే॒ వరు॑ణస్య॒ శుష్మే᳚ .
   అ॒ద్భ్య ఓష॑ధీభ్యో॒ వన॒స్పతి॒భ్యోఽధి॒ సంభృ॑తాం॒ తాం న॒ ఇష॒మూర్జం॑
   ధత్త మరుతః సꣳ రరా॒ణాః .. అశ్మగ్గ్॑స్తే॒ క్షుద॒ముం తే॒ శుగృ॑చ్ఛతు॒
   యం ద్వి॒ష్మః .. స॒ము॒ద్రస్య॑ త్వా॒ఽవాక॒యాగ్నే॒ పరి॑ వ్యయామసి . పా॒వ॒కో
   అ॒స్మభ్యꣳ॑ శి॒వో భ॑వ .. హి॒మస్య॑ త్వా జ॒రాయు॒ణాగ్నే॒ పరి॑ వ్యయామసి .
   పా॒వ॒కో అ॒స్మభ్యꣳ॑ శి॒వో భ॑వ .. ఉప॒

2 జ్మన్నుప॑ వేత॒సేఽవ॑త్తరం న॒దీష్వా . అగ్నే॑ పి॒త్తమ॒పామ॑సి .. మండూ॑కి॒
   తాభి॒రా గ॑హి॒ సేమం నో॑ య॒జ్ఞం . పా॒వ॒కవ॑ర్ణꣳ శి॒వం కృ॑ధి ..

   పా॒వ॒క ఆ చి॒తయం॑త్యా కృ॒పా . క్షామ॑న్రురు॒చ ఉ॒షసో॒ న భా॒నునా᳚ ..

   తూర్వ॒న్న యామ॒న్నేత॑శస్య॒ నూ రణ॒ ఆ యో ఘృ॒ణే . న త॑తృషా॒ణో అ॒జరః॑
   .. అగ్నే॑ పావక రో॒చిషా॑ మం॒ద్రయా॑ దేవ జి॒హ్వయా᳚ . ఆ దే॒వాన్

3 వ॑క్షి॒ యక్షి॑ చ .. స నః॑ పావక దీది॒వోఽగ్నే॑ దే॒వాꣳ ఇ॒హాఽవ॑హ . ఉప॑
   య॒జ్ఞꣳ హ॒విశ్చ॑ నః .. అ॒పామి॒దం న్యయ॑నꣳ సము॒ద్రస్య॑ ని॒వేశ॑నం
   . అ॒న్యం తే॑ అ॒స్మత్త॑పంతు హే॒తయః॑ పావ॒కో అ॒స్మభ్యꣳ॑ శి॒వో భ॑వ ..

   నమ॑స్తే॒ హర॑సే శో॒చిషే॒ నమ॑స్తే అస్త్వ॒ర్చిషే᳚ . అ॒న్యం తే॑ అ॒స్మత్తపం॑తు
   హే॒తయః॑ పావ॒కో అ॒స్మభ్యꣳ॑ శి॒వో భ॑వ .. నృ॒షదే॒ వడ॑

4 ప్సు॒షదే॒ వడ్వ॑న॒సదే॒ వడ్బ॑ర్హి॒షదే॒ వట్సు॑వ॒ర్విదే॒ వట్ .. యే దే॒వా
   దే॒వానాం᳚ య॒జ్ఞియా॑ య॒జ్ఞియా॑నాꣳ సంవథ్స॒రీణ॒ముప॑ భా॒గమాస॑తే .
   అ॒హు॒తాదో॑ హ॒విషో॑ య॒జ్ఞే అ॒స్మింథ్స్వ॒యం జు॑హుధ్వం॒ మధు॑నో ఘృ॒తస్య॑
   .. యే దే॒వా దే॒వేష్వధి॑ దేవ॒త్వమాయ॒న్॒ యే బ్రహ్మ॑ణః పుర ఏ॒తారో॑ అ॒స్య .
   యేభ్యో॒ నర్తే పవ॑తే॒ ధామ॒ కిం చ॒న న తే ది॒వో న పృ॑థి॒వ్యా అధి॒ స్నుషు॑
   .. ప్రా॒ణ॒దా

5 అ॑పాన॒దా వ్యా॑న॒దాశ్చ॑క్షు॒ర్దా వ॑ర్చో॒దా వ॑రివో॒దాః . అ॒న్యం తే॑
 అ॒స్మత్త॑పంతు హే॒తయః॑ పావ॒కో అ॒స్మభ్యꣳ॑ శి॒వో భ॑వ .. అ॒గ్నిస్తి॒గ్మేన॑
 శో॒చిషా॒ యꣳ స॒ద్విశ్వం॒ న్య॑త్రిణం᳚ . అ॒గ్నిర్నో॑ వꣳసతే ర॒యిం ..

 సైనానీ॑కేన సువి॒దత్రో॑ అ॒స్మే యష్టా॑ దే॒వాꣳ ఆయ॑జిష్ఠః స్వ॒స్తి . అద॑బ్ధో
 గో॒పా ఉ॒త నః॑ పర॒స్పా అగ్నే᳚ ద్యు॒మదు॒త రే॒వద్ది॑దీహి .. 4. 6. 1.. ఉప॑ దే॒వాన్,
 వట్ప్రా॑ణ॒దాశ్చతు॑శ్చత్వారిꣳశచ్చ .. 4. 6. 1..

6 య ఇ॒మా విశ్వా॒ భువ॑నాని॒ జుహ్వ॒దృషి॒ర్॒హోతా॑ నిష॒సాదా॑ పి॒తా నః॑ . స
 ఆ॒శిషా॒ ద్రవి॑ణమి॒చ్ఛమా॑నః పరమ॒చ్ఛదో॒ వర॒ ఆ వి॑వేశ .. వి॒శ్వక॑ర్మా॒
 మన॑సా॒ యద్విహా॑యా ధా॒తా వి॑ధా॒తా ప॑ర॒మోత సం॒దృక్ . తేషా॑మి॒ష్టాని॒
 సమి॒షా మ॑దంతి॒ యత్ర॑ సప్త॒ర్॒షీన్ప॒ర ఏక॑మా॒హుః .. యో నః॑ పి॒తా జ॑ని॒తా
 యో వి॑ధా॒తా యో నః॑ స॒తో అ॒భ్యా సజ్జ॒జాన॑ .

7 యో దే॒వానాం᳚ నామ॒ధా ఏక॑ ఏ॒వ తꣳ సం॑ ప్ర॒శ్నం భువ॑నా యంత్య॒న్యా .. త
 ఆయ॑జంత॒ ద్రవి॑ణ॒ꣳ॒ సమ॑స్మా॒ ఋష॑యః॒ పూర్వే॑ జరి॒తారో॒ న భూ॒నా .
 అ॒సూర్తా॒ సూర్తా॒ రజ॑సో వి॒మానే॒ యే భూ॒తాని॑ స॒మకృ॑ణ్వన్ని॒మాని॑ .. న తం
 వి॑దాథ॒ య ఇ॒దం జ॒జానా॒న్యద్యు॒ష్మాక॒మంత॑రం భవాతి . నీ॒హా॒రేణ॒ ప్రావృ॑తా॒
 జల్ప్యా॑ చాసు॒తృప॑ ఉక్థ॒శాస॑శ్చరంతి .. ప॒రో ది॒వా ప॒ర ఏ॒నా

8 పృ॑థి॒వ్యా ప॒రో దే॒వేభి॒రసు॑రై॒ర్గుహా॒ యత్ . క2ꣳ స్వి॒ద్గర్భం॑
 ప్రథ॒మం ద॑ధ్ర॒ ఆపో॒ యత్ర॑ దే॒వాః స॒మగ॑చ్ఛంత॒ విశ్వే᳚ .. తమిద్గర్భం॑
 ప్రథ॒మం ద॑ధ్ర॒ ఆపో॒ యత్ర॑ దే॒వాః స॒మగ॑చ్ఛంత॒ విశ్వే᳚ . అ॒జస్య॒
 నాభా॒వధ్యేక॒మర్పి॑తం॒ యస్మి॑న్ని॒దం విశ్వం॒ భువన॒మధి॑ శ్రి॒తం ..

 వి॒శ్వక॑ర్మా॒ హ్యజ॑నిష్ట దే॒వ ఆదిద్గం॑ధ॒ర్వో అ॑భవద్ద్వి॒తీయః॑ . తృ॒తీయః॑
 పి॒తా జ॑ని॒తౌష॑ధీనా

9 మ॒పాం గర్భం॒ వ్య॑దధాత్పురు॒త్రా .. చక్షు॑షః పి॒తా మన॑సా॒
 హి ధీరో॑ ఘృ॒తమే॑నే అజన॒న్నన్న॑మానే . య॒దేదంతా॒ అద॑దృꣳ
 హంత॒ పూర్వ॒ ఆదిద్ద్యావా॑పృథి॒వీ అ॑ప్రథేతాం .. వి॒శ్వత॑శ్చక్షురు॒త
 వి॒శ్వతో॑ముఖో వి॒శ్వతో॑హస్త ఉ॒త వి॒శ్వత॑స్పాత్ . సం బా॒హుభ్యాం॒
 నమ॑తి॒ సం పత॑త్రై॒ర్ద్యావా॑పృథి॒వీ జ॒నయం॑దే॒వ ఏకః॑ .. కి2ꣳ
 స్వి॑దాసీదధి॒ష్ఠాన॑మా॒రంభ॑ణం కత॒మథ్స్వి॒త్కిమా॑సీత్ . యదీ॒ భూమిం॑ జ॒నయ॑

10 న్వి॒శ్వక॑ర్మా॒ వి ద్యామౌర్ణో᳚న్మహి॒నా వి॒శ్వచ॑క్షాః .. కి2ꣳ స్వి॒ద్వనం॒
 క ఉ॒ స వృ॒క్ష ఆ॑సీ॒ద్యతో॒ ద్యావా॑పృథి॒వీ ని॑ష్టత॒క్షుః . మనీ॑షిణో॒
 మన॑సా పృ॒చ్ఛతేదు॒ తద్యద॒ధ్యతి॑ష్ఠ॒ద్భువ॑నాని ధా॒రయన్॑ .. యా తే॒ ధామా॑ని
 పర॒మాణి॒ యావ॒మా యా మ॑ధ్య॒మా వి॑శ్వకర్మన్ను॒తేమా . శిక్షా॒ సఖి॑భ్యో హ॒విషి॑
 స్వధావః స్వ॒యం య॑జస్వ త॒నువం॑ జుషా॒ణః .. వా॒చస్పతిం॑ వి॒శ్వక॑ర్మాణమూ॒తయే॑

11 మనో॒యుజం॒ వాజే॑ అ॒ద్యా హు॑వేమ . స నో॒ నేది॑ష్ఠా॒ హవ॑నాని జోషతే
 వి॒శ్వశం॑భూ॒రవ॑సే సా॒ధుక॑ర్మా .. విశ్వ॑కర్మన్ హ॒విషా॑ వావృధా॒నః
 స్వ॒యం య॑జస్వ త॒నువం॑ జుషా॒ణః . ముహ్యం॑త్వ॒న్యే అ॒భితః॑ స॒పత్నా॑
 ఇ॒హాస్మాకం॑ మ॒ఘవా॑ సూ॒రిర॑స్తు .. విశ్వ॑కర్మన్ హ॒విషా॒ వర్ధ॑నేన
 త్రా॒తార॒మింద్ర॑మకృణోరవ॒ధ్యం . తస్మై॒ విశః॒ సమ॑నమంత పూ॒ర్వీర॒యము॒గ్రో
 వి॑హ॒వ్యో॑ యథాస॑త్ .. స॒ము॒ద్రాయ॑ వ॒యునా॑య॒ సింధూ॑నాం॒ పత॑యే॒ నమః॑
 ంఅ॒దీనా॒ꣳ॒ సర్వా॑సాం పి॒త్రే జు॑హు॒తా వి॒శ్వక॑ర్మణే॒ విశ్వాహామ॑ర్త్యꣳ
 హ॒విః .. 4. 6. 2.. జ॒జానై॒నౌష॑ధీనాం॒ భూమిం॑ జ॒నయ॑న్నూ॒తయే॒ నమో॒ నవ॑
 చ .. 4. 6. 2..

12 ఉదే॑నముత్త॒రాం న॒యాగ్నే॑ ఘృతేనాహుత . రా॒యస్పోషే॑ణ॒ సꣳ సృ॑జ ప్ర॒జయా॑
 చ॒ ధనే॑న చ .. ఇంద్రే॒మం ప్ర॑త॒రాం కృ॑ధి సజా॒తానా॑మసద్వ॒శీ . సమే॑నం॒
 వర్చ॑సా సృజ దే॒వేభ్యో॑ భాగ॒ధా అ॑సత్ .. యస్య॑ కు॒ర్మో హ॒విర్గృ॒హే తమ॑గ్నే
 వర్ధయా॒ త్వం . తస్మై॑ దే॒వా అధి॑ బ్రవన్న॒యం చ॒ బ్రహ్మ॑ణ॒స్పతిః॑ .. ఉదు॑
 త్వా॒ విశ్వే॑ దే॒వా

13 అగ్నే॒ భరం॑తు॒ చిత్తి॑భిః . స నో॑ భవ శి॒వత॑మః సు॒ప్రతీ॑కో
 వి॒భావ॑సుః .. పంచ॒ దిశో॒ దైవీ᳚ర్య॒జ్ఞమ॑వంతు దే॒వీర॒పామ॑తిం దుర్మ॒తిం
 బాధ॑మానాః . రా॒యస్పోషే॑ య॒జ్ఞప॑తిమా॒భజం॑తీః .. రా॒యస్పోషే॒ అధి॑ య॒జ్ఞో
 అ॑స్థా॒థ్సమి॑ద్ధే అ॒గ్నావధి॑ మామహా॒నః . ఉ॒క్థప॑త్ర॒ ఈడ్యో॑ గృభీ॒తస్త॒ప్తం
 ఘ॒ర్మం ప॑రి॒గృహ్యా॑యజంత .. ఊ॒ర్జా యద్య॒జ్ఞమశ॑మంత దే॒వా దైవ్యా॑య ధ॒ర్త్రే
 జోష్ట్రే᳚ . దే॒వ॒శ్రీః శ్రీమ॑ణాః శ॒తప॑యాః

14 పరి॒గృహ్య॑ దే॒వా య॒జ్ఞమా॑యన్ .. సూర్య॑రశ్మి॒ర్॒హరి॑కేశః పు॒రస్తా᳚థ్సవి॒తా
 జ్యోతి॒రుద॑యా॒ꣳ॒ అజ॑స్రం . తస్య॑ పూ॒షా ప్ర॑స॒వం యా॑తి దే॒వః సం॒
 పశ్య॒న్విశ్వా॒ భువ॑నాని గో॒పాః .. దే॒వా దే॒వేభ్యో॑ అధ్వ॒ర్యంతో॑ అస్థుర్వీ॒తꣳ
 శ॑మి॒త్రే శ॑మి॒తా య॒జధ్యై᳚ . తు॒రీయో॑ య॒జ్ఞో యత్ర॑ హ॒వ్యమేతి॒ తతః॑
 పావ॒కా ఆ॒శిషో॑ నో జుషంతాం .. వి॒మాన॑ ఏ॒ష ది॒వో మధ్య॑ ఆస్త ఆపప్రి॒వాన్రోద॑సీ
 అం॒తరి॑క్షం . స వి॒శ్వాచీ॑ర॒భి

15 చ॑ష్టే ఘృ॒తాచీ॑రంత॒రా పూర్వ॒మప॑రం చ కే॒తుం .. ఉ॒క్షా స॑ము॒ద్రో
 అ॑రు॒ణః సు॑ప॒ర్ణః పూర్వ॑స్య॒ యోనిం॑ పి॒తురా వి॑వేశ . మధ్యే॑ ది॒వో
 నిహి॑తః॒ పృశ్ని॒రశ్మా॒ వి చ॑క్రమే॒ రజ॑సః పా॒త్యంతౌ᳚ .. ఇంద్రం॒ విశ్వా॑
 అవీవృధంథ్సము॒ద్రవ్య॑చ సం॒ గిరః॑ . ర॒థీత॑మꣳ రథీ॒నాం వాజా॑నా॒ꣳ॒
 సత్ప॑తిం॒ పతిం᳚ .. సు॒మ్న॒హూర్య॒జ్ఞో దే॒వాꣳ ఆ చ॑ వక్ష॒ద్యక్ష॑ద॒గ్నిర్దే॒వో
 దే॒వాꣳ ఆ చ॑ వక్షత్ . వాజ॑స్య మా ప్రస॒వేనో᳚ద్ గ్రా॒భేణోద॑గ్రభీత్ . అథా॑
 స॒పత్నా॒ꣳ॒ ఇంద్రో॑ మే నిగ్రా॒భేణాధ॑రాꣳ అకః .. ఉ॒ద్గ్రా॒భం చ॑ నిగ్రా॒భం
 చ॒ బ్రహ్మ॑ దే॒వా అ॑వీవృధన్ . అథా॑ స॒పత్నా॑నింద్రా॒గ్నీ మే॑ విషూ॒చీనా॒న్
 వ్య॑స్యతాం .. 4. 6. 3.. విశ్వే॑దే॒వాః శ॒తప॑యా అ॒భి వాజ॑స్య॒ షడ్విꣳ॑శతిశ్చ
 .. 4. 6. 3..

16 ఆ॒శుః శిశా॑నో వృష॒భో న యు॒ధ్మో ఘ॑నాఘ॒నః, క్షోభ॑ణశ్చర్షణీ॒నాం
 . సం॒క్రంద॑నోఽనిమి॒ష ఏ॑కవీ॒రః శ॒తꣳ సేనా॑ అజయథ్సా॒కమింద్రః॑ ..

 సం॒క్రంద॑నేనానిమి॒షేణ॑ జి॒ష్ణునా॑ యుత్కా॒రేణ॑ దుశ్చ్య॒వనేన॑ ధృ॒ష్ణునా᳚
 . తదింద్రే॑ణ జయత॒ తథ్స॑హధ్వం॒ యుధో॑ నర॒ ఇషు॑హస్తేన॒ వృష్ణా᳚ .. స
 ఇషు॑హస్తైః॒ స ని॑షం॒గిభి॑ర్వ॒శీ స2ꣳ స్ర॑ష్టా॒ స యుధ॒ ఇంద్రో॑ గ॒ణేన॑
 . స॒ꣳ॒సృ॒ష్ట॒జిథ్సో॑మ॒పా బా॑హుశ॒ర్ధ్యూ᳚ర్ధ్వధ॑న్వా॒ ప్రతి॑హితాభి॒రస్తా᳚
 .. బృహ॑స్పతే॒ పరి॑ దీయా॒

17 రథే॑న రక్షో॒హామిత్రాꣳ॑ అప॒బాధ॑మానః . ప్ర॒భం॒జంథ్సేనాః᳚ ప్రమృ॒ణో
 యు॒ధా జయ॑న్న॒స్మాక॑మేధ్యవి॒తా రథా॑నాం .. గో॒త్ర॒భిదం॑ గో॒విదం॒
 వజ్ర॑బాహుం॒ జయం॑త॒మజ్మ॑ ప్రమృ॒ణంత॒మోజ॑సా . ఇ॒మꣳ స॑జాతా॒ అను॑
 వీరయధ్వ॒మింద్రꣳ॑ సఖా॒యోఽను॒ సꣳ ర॑భధ్వం .. బ॒ల॒వి॒జ్ఞా॒యః
 స్థవి॑రః॒ ప్రవీ॑రః॒ సహ॑స్వాన్ వా॒జీ సహ॑మాన ఉ॒గ్రః . అ॒భివీ॑రో అ॒భిస॑త్వా
 సహో॒జా జైత్ర॑మింద్ర॒ రథ॒మా తి॑ష్ఠ గో॒విత్ .. అ॒భి గో॒త్రాణి॒ సహ॑సా॒
 గాహ॑మానోఽదా॒యో

18 వీ॒రః శ॒తమ॑న్యు॒రింద్రః॑ . దు॒శ్చ్య॒వ॒నః
 పృ॑తనా॒షాడ॑యు॒ధ్యో᳚ఽస్మాక॒ꣳ॒ సేనా॑ అవతు॒ ప్ర యు॒థ్సు .. ఇంద్ర॑ ఆసాం
 నే॒తా బృహ॒స్పతి॒ర్దక్షి॑ణా య॒జ్ఞః పు॒ర ఏ॑తు॒ సోమః॑ . దే॒వ॒సే॒నానా॑మభి
 భంజతీ॒నాం జయం॑తీనాం మ॒రుతో॑ యం॒త్వగ్రే᳚ .. ఇంద్ర॑స్య॒ వృష్ణో॒
 వరు॑ణస్య॒ రాజ్ఞ॑ ఆది॒త్యానాం᳚ మ॒రుతా॒ꣳ॒ శర్ధ॑ ఉ॒గ్రం . మ॒హామ॑నసాం
 భువనచ్య॒వానాం॒ ఘోషో॑ దే॒వానాం॒ జయ॑తా॒ముద॑స్థాత్ .. అ॒స్మాక॒మింద్రః॒
 సమృ॑తేషు ధ్వ॒జేష్వ॒స్మాకం॒ యా ఇష॑వ॒స్తా జ॑యంతు .

19 అ॒స్మాకం॑ వీ॒రా ఉత్త॑రే భవంత్వ॒స్మాను॑ దేవా అవతా॒ హవే॑షు .. ఉద్ధ॑ర్షయ
 మఘవ॒న్నాయు॑ధా॒న్యుథ్సత్వ॑నాం మామ॒కానాం॒ మహాꣳ॑సి . ఉద్వృ॑త్రహన్వా॒జినాం॒
 వాజి॑నా॒న్యుద్రథా॑నాం॒ జయ॑తామేతు॒ ఘోషః॑ .. ఉప॒ ప్రేత॒ జయ॑తా నరః స్థి॒రా
 వః॑ సంతు బా॒హవః॑ . ఇంద్రో॑ వః॒ శర్మ॑ యచ్ఛత్వనాధృ॒ష్యా యథాస॑థ ..

 అవ॑సృష్టా॒ పరా॑ పత॒ శర॑వ్యే॒ బ్రహ్మ॑ సꣳ శితా . గచ్ఛా॒మిత్రా॒న్ ప్ర

20 వి॑శ॒ మైషాం॒ కం చ॒నోచ్ఛి॑షః .. మర్మా॑ణి తే॒ వర్మ॑భిశ్ఛాదయామి॒
 సోమ॑స్త్వా॒ రాజా॒మృతే॑నా॒భిఽవ॑స్తాం . ఉ॒రోర్వరీ॑యో॒ వరి॑వస్తే అస్తు॒ జయం॑తం॒
 త్వామను॑ మదంతు దే॒వాః .. యత్ర॑ బా॒ణాః సం॒పతం॑తి కుమా॒రా వి॑శి॒ఖా ఇ॑వ .
 ఇంద్రో॑ న॒స్తత్ర॑ వృత్ర॒హా వి॑శ్వా॒హా శర్మ॑ యచ్ఛతు .. 4. 6. 4.. దీ॒యా॒దా॒యో
 జ॑యంత్వ॒మిత్రా॒న్ప్ర చ॑త్వారి॒ꣳ॒ శచ్చ॑ .. 4. 6. 4..

21 ప్రాచీ॒మను॑ ప్ర॒దిశం॒ ప్రేహి॑ వి॒ద్వాన॒గ్నేర॑గ్నే పు॒రో అ॑గ్నిర్భవే॒హ .
 విశ్వా॒ ఆశా॒ దీద్యా॑నో॒ వి భా॒హ్యూర్జం॑ నో ధేహి ద్వి॒పదే॒ చతు॑ష్పదే ..

 క్రమ॑ధ్వమ॒గ్నినా॒ నాక॒ముఖ్య॒ꣳ॒ హస్తే॑షు॒ బిభ్ర॑తః . ది॒వః
 పృ॒ష్ఠꣳ సువ॑ర్గ॒త్వా మి॒శ్రా దే॒వేభి॑రాధ్వం .. పృ॒థి॒వ్యా
 అ॒హముదం॒తరి॑క్ష॒మారు॑హమం॒తరి॑క్షా॒ద్దివ॒మారు॑హం . ది॒వో నాక॑స్య
 పృ॒ష్ఠాథ్సు॑వ॒ర్జ్యోతి॑రగా

22 మ॒హం .. సు॒వ॒ర్యంతో॒ నాపే᳚క్షంత॒ ఆ ద్యాꣳ రో॑హంతి॒ రోద॑సీ . య॒జ్ఞం యే
 వి॒శ్వతో॑ధార॒ꣳ॒ సువి॑ద్వాꣳసో వితేని॒రే .. అగ్నే॒ ప్రేహి॑ ప్రథ॒మో దే॑వయ॒తాం
 చక్షు॑ర్దే॒వానా॑ము॒త మర్త్యా॑నాం . ఇయ॑క్షమాణా॒ భృగు॑భిః స॒జోషాః॒ సువ॑ర్యంతు॒
 యజ॑మానాః స్వ॒స్తి .. నక్తో॒షాసా॒ సమ॑నసా॒ విరూ॑పే ధా॒పయే॑తే॒ శిశు॒మేకꣳ॑
 సమీ॒చీ . ద్యావా॒ క్షామా॑ రు॒క్మో అం॒తర్వి భా॑తి దే॒వా అ॒గ్నిం ధా॑రయంద్రవిణో॒దాః ..

 అగ్నే॑ సహస్రాక్ష

23 శతమూర్ధఙ్ఛ॒తం తే᳚ ప్రా॒ణాః స॒హస్ర॑మపా॒నాః . త్వꣳ సా॑హ॒స్రస్య॑
 రా॒య ఈ॑శిషే॒ తస్మై॑ తే విధేమ॒ వాజా॑య॒ స్వాహా᳚ .. సు॒ప॒ర్ణో॑ఽసి
 గ॒రుత్మా᳚న్పృథి॒వ్యాꣳ సీ॑ద పృ॒ష్ఠే పృ॑థి॒వ్యాః సీ॑ద భా॒సాంతరి॑క్ష॒మా
 పృ॑ణ॒ జ్యోతి॑షా॒ దివ॒ముత్త॑భాన॒ తేజ॑సా॒ దిశ॒ ఉద్దృꣳ॑హ .. ఆ॒జుహ్వా॑నః
 సు॒ప్రతీ॑కః పు॒రస్తా॒దగ్నే॒ స్వాం యోని॒మా సీ॑ద సా॒ధ్యా . అ॒స్మింథ్స॒ధస్థే॒
 అధ్యుత్త॑రస్మి॒న్విశ్వే॑ దేవా॒

24 యజ॑మానశ్చ సీదత .. ప్రేద్ధో॑ అగ్నే దీదిహి పు॒రో నోఽజ॑స్రయా సూ॒ర్మ్యా॑యవిష్ఠ
 . త్వాꣳ శశ్వం॑త॒ ఉప॑ యంతి॒ వాజాః᳚ .. వి॒ధేమ॑ తే పర॒మే జన్మ॑న్నగ్నే
 వి॒ధేమ॒ స్తోమై॒రవ॑రే స॒ధస్థే᳚ . యస్మా॒ద్యోనే॑రు॒దారి॑థా॒ యజే॒ తం ప్ర త్వే
 హ॒వీꣳషి॑ జుహురే॒ సమి॑ద్ధే .. తాꣳ స॑వి॒తుర్వరే᳚ణ్యస్య చి॒త్రామాహం వృ॑ణే
 సుమ॒తిం వి॒శ్వజ॑న్యాం . యామ॑స్య॒ కణ్వో॒ అదు॑హ॒త్ప్రపీ॑నాꣳ స॒హస్ర॑ధారాం॒

25 పయ॑సా మ॒హీం గాం .. స॒ప్త తే॑ అగ్నే స॒మిధః॑ స॒ప్త జి॒హ్వాః స॒ప్తర్ష॑యః
 స॒ప్త ధామ॑ ప్రి॒యాణి॑ . స॒ప్త హోత్రాః᳚ సప్త॒ధా త్వా॑ యజంతి స॒ప్త యోనీ॒రా
 పృ॑ణస్వా ఘృ॒తేన॑ .. ఈ॒దృఙ్చా᳚న్యా॒దృఙ్చై॑తా॒దృఙ్చ॑ ప్రతి॒దృఙ్చ॑
 మి॒తశ్చ॒ సంమి॑తశ్చ॒ సభ॑రాః . శు॒క్రజ్యో॑తిశ్చ చి॒త్రజ్యో॑తిశ్చ
 స॒త్యజ్యో॑తిశ్చ॒ జ్యోతి॑ష్మాగ్శ్చ స॒త్యశ్చ॑ర్త॒పాశ్చాత్యꣳ॑హాః ..

26 ఋ॒త॒జిచ్చ॑ సత్య॒జిచ్చ॑ సేన॒జిచ్చ॑ సు॒షేణ॒శ్చాంత్య॑మిత్రశ్చ
 దూ॒రే అ॑మిత్రశ్చ గ॒ణః . ఋ॒తశ్చ॑ స॒త్యశ్చ॑ ధ్రు॒వశ్చ॑ ధ॒రుణ॑శ్చ
 ధ॒ర్తా చ॑ విధ॒ర్తా చ॑ విధార॒యః . ఈ॒దృక్షా॑స ఏతా॒దృక్షా॑స ఊ॒ షుణః॑
 స॒దృక్షా॑సః॒ ప్రతి॑సదృక్షాస॒ ఏత॑న . మి॒తాస॑శ్చ॒ సంమి॑తాసశ్చ న
 ఊ॒తయే॒ సభ॑రసో మరుతో య॒జ్ఞే అ॒స్మిన్నింద్రం॒ దైవీ॒ర్విశో॑ మ॒రుతోఽను॑వర్త్మానో॒
 యథేంద్రం॒ దైవీ॒ర్విశో॑ మ॒రుతోఽను॑వర్త్మాన ఏ॒వమి॒మం యజ॑మానం॒ దైవీ᳚శ్చ॒
 విశో॒ మాను॑షీ॒శ్చాను॑వర్త్మానో భవంతు .. 4. 6. 5.. అ॒గా॒ꣳ॒ స॒హ॒స్రా॒క్ష॒
 దే॒వాః॒ స॒హస్ర॑ధారా॒మత్యꣳ॑హా॒ అను॑వర్త్మానః॒ షోడ॑శ చ .. 4. 6. 5..

27 జీ॒మూత॑స్యేవ భవతి॒ ప్రతీ॑కం॒ యద్వ॒ర్మీ యాతి॑ స॒మదా॑ము॒పస్థే᳚ .
 అనా॑విద్ధయా త॒నువా॑ జయ॒ త్వꣳ స త్వా॒ వర్మ॑ణో మహి॒మా పి॑పర్తు .. ధన్వ॑నా॒ గా
 ధన్వ॑నా॒జిం జ॑యేమ॒ ధన్వ॑నా తీ॒వ్రాః స॒మదో॑ జయేమ . ధనుః॒ శత్రో॑రపకా॒మం
 కృ॑ణోతి॒ ధన్వ॑నా॒ సర్వాః᳚ ప్ర॒దిశో॑ జయేమ .. వ॒క్ష్యంతీ॒వేదా గ॑నీగంతి॒
 కర్ణం॑ ప్రి॒యꣳ సఖా॑యం పరిషస్వజా॒నా . యోషే॑వ శింక్తే॒ విత॒తాధి॒ ధన్వ॒న్

28 జ్యా ఇ॒యꣳ సమ॑నే పా॒రయం॑తీ .. తే ఆ॒చరం॑తీ॒ సమ॑నేవ॒ యోషా॑ మా॒తేవ॑
 పు॒త్రం బి॑భృతాము॒పస్థే᳚ . అప॒ శత్రూన్॑, విధ్యతాꣳ సంవిదా॒నే ఆర్త్నీ॑
 ఇ॒మే వి॑ష్ఫు॒రంతీ॑ అ॒మిత్రాన్॑ .. బ॒హ్వీ॒నాం పి॒తా బ॒హుర॑స్య పు॒త్రశ్చి॒శ్చా
 కృ॑ణోతి॒ సమ॑నావ॒గత్య॑ . ఇ॒షు॒ధిః సంకాః॒ పృత॑నాశ్చ॒ సర్వాః᳚ పృ॒ష్ఠే
 నిన॑ద్ధో జయతి॒ ప్రసూ॑తః .. రథే॒ తిష్ఠ॑న్నయతి వా॒జినః॑ పు॒రో యత్ర॑యత్ర
 కా॒మయ॑తే సుషార॒థిః . అ॒భీశూ॑నాం మహి॒మానం॑

29 పనాయత॒ మనః॑ ప॒శ్చాదను॑ యచ్ఛంతి ర॒శ్మయః॑ .. తీ॒వ్రాన్ ఘోషా᳚న్
 కృణ్వతే॒ వృష॑పాణ॒యోఽశ్వా॒ రథే॑భిః స॒హ వా॒జయం॑తః . అ॒వ॒క్రామం॑తః॒
 ప్రప॑దైర॒మిత్రా᳚న్ క్షి॒ణంతి॒ శత్రూ॒ꣳ॒ రన॑పవ్యయంతః .. ర॒థ॒వాహ॑నꣳ
 హ॒విర॑స్య॒ నామ॒ యత్రాయు॑ధం॒ నిహి॑తమస్య॒ వర్మ॑ . తత్రా॒ రథ॒ముప॑
 శ॒గ్మꣳ స॑దేమ వి॒శ్వాహా॑ వ॒యꣳ సు॑మన॒స్యమా॑నాః .. స్వా॒దు॒ష॒ꣳ॒
 సదః॑ పి॒తరో॑ వయో॒ధాః కృ॑చ్ఛ్రే॒శ్రితః॒ శక్తీ॑వంతో గభీ॒రాః . చి॒త్రసే॑నా॒
 ఇషు॑బలా॒ అమృ॑ధ్రాః స॒తోవీ॑రా ఉ॒రవో᳚ వ్రాతసా॒హాః .. బ్రాహ్మ॑ణాసః॒

30 పిత॑రః॒ సోమ్యా॑సః శి॒వే నో॒ ద్యావా॑పృథి॒వీ అ॑నే॒హసా᳚ . పూ॒షా నః॑ పాతు
 దురి॒తాదృ॑తావృధో॒ రక్షా॒ మాకి॑ర్నో అ॒ఘశꣳ॑ స ఈశత .. సు॒ప॒ర్ణం వ॑స్తే
 మృ॒గో అ॑స్యా॒ దంతో॒ గోభిః॒ సన్న॑ద్ధా పతతి॒ ప్రసూ॑తా . యత్రా॒ నరః॒ సం చ॒
 వి చ॒ ద్రవం॑తి॒ తత్రా॒స్మభ్య॒మిష॑వః॒ శర్మ॑ యꣳసన్ .. ఋజీ॑తే॒ పరి॑
 వృంగ్ధి॒ నోఽశ్మా॑ భవతు నస్త॒నూః . సోమో॒ అధి॑ బ్రవీతు॒ నోఽది॑తిః॒

31 శర్మ॑ యచ్ఛతు .. ఆ జం॑ఘంతి॒ సాన్వే॑షాం జ॒ఘనా॒ꣳ॒ ఉప॑ జిఘ్న తే .
 అశ్వా॑జని॒ ప్రచే॑త॒సోఽశ్వాం᳚థ్స॒మథ్సు॑ చోదయ .. అహి॑రివ భో॒గైః పర్యే॑తి
 బా॒హుం జ్యాయా॑ హే॒తిం ప॑రి॒బాధ॑మానః . హ॒స్త॒ఘ్నో విశ్వా॑ వ॒యునా॑ని వి॒ద్వాన్
 పుమా॒న్ పుమాꣳ॑సం॒ పరి॑ పాతు వి॒శ్వతః॑ .. వన॑స్పతే వీ॒డ్వం॑గో॒ హి భూ॒యా
 అ॒స్మథ్స॑ఖా ప్ర॒తర॑ణః సు॒వీరః॑ . గోభిః॒ సన్న॑ద్ధో అసి వీ॒డయ॑స్వాస్థా॒తా తే॑
 జయతు॒ జేత్వా॑ని .. ది॒వః పృ॑థి॒వ్యాః పఱ్యో

32 జ॒ ఉద్భృ॑తం॒ వన॒స్పతి॑భ్యః॒ పర్యాభృ॑త॒ꣳ॒ సహః॑ . అ॒పామో॒జ్మానం॒
 పరి॒ గోభి॒రావృ॑త॒మింద్ర॑స్య॒ వజ్రꣳ॑ హ॒విషా॒ రథం॑ యజ .. ఇంద్ర॑స్య॒
 వజ్రో॑ మ॒రుతా॒మనీ॑కం మి॒త్రస్య॒ గర్భో॒ వరు॑ణస్య॒ నాభిః॑ . సేమాం నో॑
 హ॒వ్యదా॑తిం జుషా॒ణో దేవ॑ రథ॒ ప్రతి॑ హ॒వ్యా గృ॑భాయ .. ఉప॑ శ్వాసయ
 పృథి॒వీము॒త ద్యాం పు॑రు॒త్రా తే॑ మనుతాం॒ విష్ఠి॑తం॒ జగ॑త్ . స దుం॑దుభే
 స॒జూరింద్రే॑ణ దే॒వైర్దూ॒రాద్

33 దవీ॑యో॒ అప॑ సేధ॒ శత్రూన్॑ .. ఆ క్రం॑దయ॒ బల॒మోజో॑న॒ ఆ ధా॒ నిష్ట॑నిహి
 దురి॒తా బాధ॑మానః . అప॑ ప్రోథ దుందుభే దు॒చ్ఛునాꣳ॑ ఇ॒త ఇంద్ర॑స్య ము॒ష్టిర॑సి
 వీ॒డయ॑స్వ .. ఆమూర॑జ ప్ర॒త్యావ॑ర్తయే॒ఽమాః కే॑తు॒మద్దుం॑దు॒భిర్వా॑వదీతి
 . సమశ్వ॑పర్ణా॒శ్చరం॑తి నో॒ నరో॒ఽస్మాక॑మింద్ర ర॒థినో॑ జయంతు .. 4. 6. 6.. ధన్వ॑న్మహి॒మానం॒ బ్రాహ్మ॑ణా॒సోది॑తిః పృథి॒వ్యాః పరి॑ దూ॒రాదేక॑
 చత్వారిꣳశచ్చ .. 4. 6. 6..

34 యదక్రం॑దః ప్రథ॒మం జాయ॑మాన ఉ॒ద్యంథ్స॑ము॒ద్రాదు॒త వా॒ పురీ॑షాత్ . శ్యే॒నస్య॑
 ప॒క్షా హ॑రి॒ణస్య॑ బా॒హూ ఉ॑ప॒స్తుత్యం॒ మహి॑ జా॒తం తే॑ అర్వన్ .. య॒మేన॑
 ద॒త్తం త్రి॒త ఏ॑నమాయున॒గింద్ర॑ ఏణం ప్రథ॒మో అధ్య॑తిష్ఠత్ . గం॒ధ॒ర్వో అ॑స్య
 రశ॒నామ॑గృభ్ణా॒థ్సూరా॒దశ్వం॑ వసవో॒ నిర॑తష్ట .. అసి॑ య॒మో అస్యా॑ది॒త్యో
 అ॑ర్వ॒న్నసి॑ త్రి॒తో గుహ్యే॑న వ్ర॒తేన॑ . అసి॒ సోమే॑న స॒మయా॒ విపృ॑క్త

35 ఆ॒హుస్తే॒ త్రీణి॑ ది॒వి బంధ॑నాని .. త్రీణి॑ త ఆహుర్ది॒వి బంధ॑నాని॒
 త్రీణ్య॒ప్సు త్రీణ్యం॒తః స॑ము॒ద్రే . ఉ॒తేవ॑ మే॒ వరు॑ణశ్ఛంథ్స్యర్వ॒న్॒ యత్రా॑
 త ఆ॒హుః ప॑ర॒మం జ॒నిత్రం᳚ .. ఇ॒మా తే॑ వాజిన్నవ॒మార్జ॑నానీ॒మా శ॒ఫానాꣳ॑
 సని॒తుర్ని॒ధానా᳚ . అత్రా॑ తే భ॒ద్రా ర॑శ॒నా అ॑పశ్యమృ॒తస్య॒యా అ॑భి॒రక్షం॑తి
 గో॒పాః .. ఆ॒త్మానం॑ తే॒ మన॑సా॒రాద॑జానామ॒వో ది॒వా

36 ప॒తయం॑తం పతం॒గం . శిరో॑ అపశ్యం ప॒థిభిః॑
 సు॒గేభి॑రరే॒ణుభి॒ర్జేహ॑మానం పత॒త్రి .. అత్రా॑ తే రూ॒పము॑త్త॒మమ॑పశ్యం॒
 జిగీ॑షమాణమి॒ష ఆ ప॒దే గోః . య॒దా తే॒ మర్తో॒ అను॒ భోగ॒మాన॒డాదిద్గ్రసి॑ష్ఠ॒
 ఓష॑ధీరజీగః .. అను॑ త్వా॒ రథో॒ అను॒ మఱ్యో॑ అర్వ॒న్నను॒ గావోఽను॒ భగః॑
 క॒నీనాం᳚ . అను॒ వ్రాతా॑స॒స్తవ॑ స॒ఖ్యమీ॑యు॒రను॑ దే॒వా మ॑మిరే వీ॒ర్యం॑

37 తే .. హిర॑ణ్యశృం॒గోఽయో॑ అస్య॒ పాదా॒ మనో॑జవా॒ అవ॑ర॒ ఇంద్ర॑ ఆసీత్ . దే॒వా
 ఇద॑స్య హవి॒రద్య॑మాయ॒న్॒, యో అర్వం॑తం ప్రథ॒మో అ॒ధ్యతి॑ష్ఠత్ .. ఈ॒ర్మాంతా॑సః॒
 సిలి॑కమధ్యమాసః॒ సꣳ శూర॑ణాసో ది॒వ్యాసో॒ అత్యాః᳚ . హ॒ꣳ॒సా ఇ॑వ శ్రేణి॒శో
 య॑తంతే॒ యదాక్షి॑షుర్ది॒వ్యమజ్మ॒మశ్వాః᳚ .. తవ॒ శరీ॑రం పతయి॒ష్ణ్వ॑ర్వం॒తవ॑
 చి॒త్తం వాత॑ ఇవ॒ ధ్రజీ॑మాన్ . తవ॒ శృంగా॑ణి॒ విష్ఠి॑తా పురు॒త్రార॑ణ్యేషు॒
 జర్భు॑రాణా చరంతి .. ఉప॒

38 ప్రాగా॒చ్ఛస॑నం వా॒జ్యర్వా॑ దేవ॒ద్రీచా॒ మన॑సా॒ దీధ్యా॑నః . అ॒జః
 పు॒రో నీ॑యతే॒ నాభి॑ర॒స్యాను॑ ప॒శ్చాత్క॒వయో॑ యంతి రే॒భాః .. ఉప॒
 ప్రాగా᳚త్పర॒మం యథ్స॒ధస్థ॒మర్వా॒ꣳ॒ అచ్ఛా॑ పి॒తరం॑ మా॒తరం॑ చ .
 అ॒ద్యా దే॒వాంజుష్ట॑తమో॒ హి గ॒మ్యా అథాశా᳚స్తే దా॒శుషే॒ వార్యా॑ణి .. 4. 6. 7..

 విపృ॑క్తో ది॒వా వీ॒ర్య॑ముపైకా॒న్న చ॑త్వారి॒ꣳ॒శచ్చ॑ .. 4. 6. 7..

39 మా నో॑ మి॒త్రో వరు॑ణో అర్య॒మాయురింద్ర॑ ఋభు॒క్షా మ॒రుతః॒ పరి॑ ఖ్యన్ .
 యద్వా॒జినో॑ దే॒వజా॑తస్య॒ సప్తేః᳚ ప్రవ॒క్ష్యామో॑ వి॒దథే॑ వీ॒ర్యా॑ణి ..

 యన్ని॒ర్ణిజా॒ రేక్ణ॑సా॒ ప్రావృ॑తస్య రా॒తిం గృ॑భీ॒తాం ము॑ఖ॒తో నయం॑తి
 . సుప్రా॑ఙ॒జో మేమ్య॑ద్వి॒శ్వరూ॑ప ఇంద్రాపూ॒ష్ణోః ప్రి॒యమప్యే॑తి॒ పాథః॑ ..

 ఏ॒ష చ్ఛాగః॑ పు॒రో అశ్వే॑న వా॒జినా॑ పూ॒ష్ణో భా॒గో నీ॑యతే వి॒శ్వదే᳚వ్యః .
 అ॒భి॒ప్రియం॒ యత్పు॑రో॒డాశ॒మర్వ॑తా॒ త్వష్టే

40 దే॑నꣳ సౌశ్రవ॒సాయ॑ జిన్వతి .. యద్ధ॒విష్య॑మృతు॒శో దే॑వ॒యానం॒
 త్రిర్మాను॑షాః॒ పర్యశ్వం॒ నయం॑తి . అత్రా॑ పూ॒ష్ణః ప్ర॑థ॒మో భా॒గ ఏ॑తి య॒జ్ఞం
 దే॒వేభ్యః॑ ప్రతివే॒దయ॑న్న॒జః .. హోతా᳚ధ్వ॒ర్యురావ॑యా అగ్నిమిం॒ధో గ్రా॑వగ్రా॒భ
 ఉ॒త శ2ꣳ స్తా॒ సువి॑ప్రః . తేన॑ య॒జ్ఞేన॒ స్వ॑రం కృతేన॒ స్వి॑ష్టేన
 వ॒క్షణా॒ ఆ పృ॑ణధ్వం .. యూ॒ప॒వ్ర॒స్కా ఉ॒త యే యూ॑పవా॒హాశ్చ॒షాలం॒ యే
 అ॑శ్వయూ॒పాయ॒ తక్ష॑తి . యే చార్వ॑తే॒ పచ॑నꣳ సం॒ భరం॑త్యు॒తో

41 తేషా॑మ॒భిగూ᳚ర్తిర్న ఇన్వతు .. ఉప॒ ప్రాగా᳚థ్సు॒మన్మే॑ఽధాయి॒ మన్మ॑
 దే॒వానా॒మాశా॒ ఉప॑ వీ॒తపృ॑ష్ఠః . అన్వే॑నం॒ విప్రా॒ ఋష॑యో మదంతి దే॒వానాం᳚
 పు॒ష్టే చ॑కృమా సు॒బంధుం᳚ .. యద్వా॒జినో॒ దామ॑ సం॒ దాన॒మర్వ॑తో॒ యా
 శీ॑ర్ష॒ణ్యా॑ రశ॒నా రజ్జు॑రస్య . యద్వా॑ ఘాస్య॒ ప్రభృ॑తమా॒స్యే॑ తృణ॒ꣳ॒
 సర్వా॒ తా తే॒ అపి॑ దే॒వేష్వ॑స్తు .. యదశ్వ॑స్య క్ర॒విషో॒

42 మక్షి॒కాశ॒ యద్వా॒ స్వరౌ॒ స్వధి॑తౌ రి॒ప్తమస్తి॑ .
 యద్ధస్త॑యోః శమి॒తుర్యన్న॒ఖేషు॒ సర్వా॒ తా తే॒ అపి॑ దే॒వేష్వ॑స్తు ..

 యదూవ॑ధ్యము॒దర॑స్యాప॒వాతి॒ య ఆ॒మస్య॑ క్ర॒విషో॑ గం॒ధో అస్తి॑ . సు॒కృ॒తా
 తచ్ఛ॑మి॒తారః॑ కృణ్వంతూ॒త మేధꣳ॑ శృత॒పాకం॑ పచంతు .. యత్తే॒
 గాత్రా॑ద॒గ్నినా॑ ప॒చ్యమా॑నాద॒భి శూలం॒ నిహ॑తస్యావ॒ధావ॑తి . మా తద్భూమ్యా॒మా
 శ్రి॑ష॒న్మా తృణే॑షు దే॒వేభ్య॒స్తదు॒శద్భ్యో॑ రా॒తమ॑స్తు .. 4. 6. 8.. ఇదు॒తో
 క్ర॒విషః॑ శ్రిషథ్స॒ప్త చ॑ .. 4. 6. 8..

43 యే వా॒జినం॑ పరి॒పశ్యం॑తి ప॒క్వం య ఈ॑మా॒హుః సు॑ర॒భిర్నిర్హ॒రేతి॑ . యే
 చార్వ॑తో మాꣳస భి॒క్షాము॒పాస॑త ఉ॒తో తేషా॑మ॒భిగూ᳚ర్తిర్న ఇన్వతు .. యన్నీక్ష॑ణం
 మా॒గ్॒స్పచ॑న్యా ఉ॒ఖాయా॒ యా పాత్రా॑ణి యూ॒ష్ణ ఆ॒సేచ॑నాని . ఊ॒ష్మ॒ణ్యా॑పి॒ధానా॑
 చరూ॒ణామం॒కాః సూ॒నాః పరి॑ భూషం॒త్యశ్వం᳚ .. ని॒క్రమ॑ణం ని॒షద॑నం
 వి॒వర్త॑నం॒ యచ్చ॒ పడ్బీ॑శ॒మర్వ॑తః . యచ్చ॑ ప॒పౌ యచ్చ॑ ఘా॒సిం

44 జ॒ఘాస॒ సర్వా॒ తా తే॒ అపి॑ దే॒వేష్వ॑స్తు .. మా
 త్వా॒గ్నిర్ధ్వ॑నయిద్ధూ॒మగం॑ధి॒ర్మోఖా భ్రాజం॑త్య॒భి వి॑క్త॒ జఘ్రిః॑ . ఇ॒ష్టం
 వీ॒తమ॒భిగూ᳚ర్తం॒ వష॑ట్కృతం॒ తం దే॒వాసః॒ ప్రతి॑ గృభ్ణం॒త్యశ్వం᳚ ..

 యదశ్వా॑య॒ వాస॑ ఉపస్తృ॒ణంత్య॑ధీవా॒సం యా హిర॑ణ్యాన్యస్మై . సం॒దాన॒మర్వం॑తం॒
 పడ్బీ॑శం ప్రి॒యా దే॒వేష్వా యా॑మయంతి .. యత్తే॑ సా॒దే మహ॑సా॒ శూకృ॑తస్య॒
 పార్ష్ణి॑యా వా॒ కశ॑యా

45 వా తు॒తోద॑ . స్రు॒చేవ॒ తా హ॒విషో॑ అధ్వ॒రేషు॒ సర్వా॒ తా తే॒ బ్రహ్మ॑ణా
 సూదయామి .. చతు॑స్త్రిꣳశద్వా॒జినో॑ దే॒వబం॑ధో॒ర్వంక్రీ॒రశ్వ॑స్య॒ స్వధి॑తిః॒
 సమే॑తి . అచ్ఛి॑ద్రా॒ గాత్రా॑ వ॒యునా॑ కృణోత॒ పరు॑ష్పరురను॒ఘుష్యా॒ వి శ॑స్త
 .. ఏక॒స్త్వష్టు॒రశ్వ॑స్యా విశ॒స్తా ద్వా యం॒తారా॑ భవత॒స్తథ॒ర్తుః . యా తే॒
 గాత్రా॑ణామృతు॒థా కృ॒ణోమి॒ తాతా॒ పిండా॑నాం॒ ప్ర జు॑హోమ్య॒గ్నౌ .. మా త్వా॑ తపత్

46 ప్రి॒య ఆ॒త్మాఽపి॒యంతం॒ మా స్వధి॑తిస్త॒నువ॒ ఆ తి॑ష్ఠిపత్తే . మా తే॑
 గృ॒ధ్నుర॑విశ॒స్తాతి॒హాయ॑ ఛి॒ద్రా గాత్రా᳚ణ్య॒సినా॒ మిథూ॑ కః .. న వా
 ఉ॑వే॒తన్మ్రి॑యసే॒ న రి॑ష్యసి దే॒వాꣳ ఇదే॑షి ప॒థిభిః॑ సు॒గేభిః॑ . హరీ॑
 తే॒ యుంజా॒ పృష॑తీ అభూతా॒ముపా᳚స్థాద్వా॒జీ ధు॒రి రాస॑భస్య .. సు॒గవ్యం॑
 నో వా॒జీ స్వశ్వి॑యం పు॒ꣳ॒సః పు॒త్రాꣳ ఉ॒త వి॑శ్వా॒పుషꣳ॑ ర॒యిం .
 అ॒నా॒గా॒స్త్వం నో॒ అది॑తిః కృణోతు క్ష॒త్రం నో॒ అశ్వో॑ వనతాꣳ హ॒విష్మాన్॑ ..

 4. 6. 9.. ఘా॒సిం కశ॑యా తపద్ర॒యిం నవ॑ చ .. 4. 6. 9..

 అశ్మ॒న్॒ య ఇ॒మోదే॑నమా॒శుః ప్రాచీం᳚ జీ॒మూత॑స్య॒ యదక్రం॑దో॒ మా నో॑ మి॒త్రో యే
వా॒జినం॒ నవ॑ ..

 అశ్మ॑న్ మనో॒యుజం॒ ప్రాచీ॒మను॒ శర్మ॑ యచ్ఛతు॒ తేషా॑మ॒భిగూ᳚ర్తిః॒
షట్చ॑త్వారిꣳశత్ ..

 అశ్మ॑న్ హ॒విశ్మాన్॑ ..

చతుర్థకాండే సప్తమః ప్రశ్నః 7

1 అగ్నా॑విష్ణూ స॒జోష॑సే॒మా వ॑ర్ధంతు వాం॒ గిరః॑ . ద్యు॒మ్నైర్వాజే॑భి॒రా గ॑తం ..

   వాజ॑శ్చ మే ప్రస॒వశ్చ॑ మే॒ ప్రయ॑తిశ్చ మే॒ ప్రసి॑తిశ్చ మే ధీ॒తిశ్చ॑ మే॒
   క్రతు॑శ్చ మే॒ స్వర॑శ్చ మే॒ శ్లోక॑శ్చ మే శ్రా॒వశ్చ॑ మే॒ శ్రుతి॑శ్చ మే॒
   జ్యోతి॑శ్చ మే॒ సువ॑శ్చ మే ప్రా॒ణశ్చ॑ మేఽపా॒న

2 శ్చ॑ మే వ్యా॒నశ్చ॒ మేఽసు॑శ్చ మే చి॒త్తం చ॑ మ॒ ఆధీ॑తం చ మే॒ వాక్చ॑
 మే॒ మన॑శ్చ మే॒ చక్షు॑శ్చ మే॒ శ్రోత్రం॑ చ మే॒ దక్ష॑శ్చ మే॒ బలం॑ చ మ॒
 ఓజ॑శ్చ మే॒ సహ॑శ్చ మ॒ ఆయు॑శ్చ మే జ॒రా చ॑ మ ఆ॒త్మా చ॑ మే త॒నూశ్చ॑
 మే॒ శర్మ॑ చ మే॒ వర్మ॑ చ॒ మేఽఙ్గా॑ని చ మే॒ఽస్థాని॑ చ మే॒ పరూꣳ॑షి చ
 మే॒ శరీ॑రాణి చ మే .. 4. 7. 1.. అ॒పా॒నస్త॒నూశ్చ॑ మే॒ఽష్టాద॑శ చ .. 4. 7. 1..

3 జ్యైష్ఠ్యం॑ చ మ॒ ఆధి॑పత్యం చ మే మ॒న్యుశ్చ॑ మే॒ భామ॑శ్చ॒ మేఽమ॑శ్చ॒
 మేఽంభ॑శ్చ మే జే॒మా చ॑ మే మహి॒మా చ॑ మే వరి॒మా చ॑ మే ప్రథి॒మా చ॑ మే
 వ॒ర్ష్మా చ॑ మే ద్రాఘు॒యా చ॑ మే వృ॒ద్ధం చ॑ మే॒ వృద్ధి॑శ్చ మే స॒త్యం చ॑
 మే శ్ర॒ద్ధా చ॑ మే॒ జగ॑చ్చ

4 మే॒ ధనం॑ చ మే॒ వశ॑శ్చ మే॒ త్విషి॑శ్చ మే క్రీ॒డా చ॑ మే॒ మోద॑శ్చ మే
 జా॒తం చ॑ మే జని॒ష్యమా॑ణం చ మే సూ॒క్తం చ॑ మే సుకృ॒తం చ॑ మే వి॒త్తం చ॑
 మే॒ వేద్యం॑ చ మే భూ॒తం చ॑ మే భవి॒ష్యచ్చ॑ మే సు॒గం చ॑ మే సు॒పథం॑
 చ మ ఋ॒ద్ధం చ॑ మ॒ ఋద్ధి॑శ్చ మే క్లృ॒ప్తం చ॑ మే॒ క్లృప్తి॑శ్చ మే
 మ॒తిశ్చ॑ మే సుమ॒తిశ్చ॑ మే .. 4. 7. 2.. జగ॒చ్చర్ధి॒శ్చతు॑ర్దశ చ .. 4. 7. 2..

5 శం చ॑ మే॒ మయ॑శ్చ మే ప్రి॒యం చ॑ మేఽనుకా॒మశ్చ॑ మే॒ కామ॑శ్చ మే
 సౌమన॒సశ్చ॑ మే భ॒ద్రం చ॑ మే॒ శ్రేయ॑శ్చ మే॒ వస్య॑శ్చ మే॒ యశ॑శ్చ
 మే॒ భగ॑శ్చ మే॒ ద్రవి॑ణం చ మే యం॒తా చ॑ మే ధ॒ర్తా చ॑ మే॒ క్షేమ॑శ్చ మే॒
 ధృతి॑శ్చ మే॒ విశ్వం॑ చ

6 మే॒ మహ॑శ్చ మే సం॒విచ్చ॑ మే॒ జ్ఞాత్రం॑ చ మే॒ సూశ్చ॑ మే ప్ర॒సూశ్చ॑
 మే॒ సీరం॑ చ మే ల॒యశ్చ॑ మ ఋ॒తం చ॑ మే॒ఽమృతం॑ చ మేఽయ॒క్ష్మం చ॒
 మేఽనా॑మయచ్చ మే జీ॒వాతు॑శ్చ మే దీర్ఘాయు॒త్వం చ॑ మేఽనమి॒త్రం చ॒ మేఽభ॑యం
 చ మే సు॒గం చ॑ మే॒ శయ॑నం చ మే సూ॒షా చ॑ మే సు॒దినం॑ చ మే .. 4. 7. 3..

 విశ్వం॑ చ॒ శయ॑నమ॒ష్టౌ చ॑ .. 4. 7. 3..

7 ఊర్క్చ॑ మే సూ॒నృతా॑ చ మే॒ పయ॑శ్చ మే॒ రస॑శ్చ మే ఘృ॒తం చ॑ మే॒
 మధు॑ చ మే॒ సగ్ధి॑శ్చ మే॒ సపీ॑తిశ్చ మే కృ॒షిశ్చ॑ మే॒ వృష్టి॑శ్చ మే॒
 జైత్రం॑ చ మ॒ ఔద్భి॑ద్యం చ మే ర॒యిశ్చ॑ మే॒ రాయ॑శ్చ మే పు॒ష్టం చ॑ మే॒
 పుష్టి॑శ్చ మే వి॒భు చ॑

8 మే ప్ర॒భు చ॑ మే బ॒హు చ॑ మే॒ భూయ॑శ్చ మే పూ॒ర్ణం చ॑ మే పూ॒ర్ణత॑రం చ॒
 మేఽక్షి॑తిశ్చ మే॒ కూయ॑వాశ్చ॒ మేఽన్నం॑ చ॒ మేఽక్షు॑చ్చ మే వ్రీ॒హయ॑శ్చ
 మే॒ యవా᳚శ్చ మే॒ మాషా᳚శ్చ మే॒ తిలా᳚శ్చ మే ము॒ద్గాశ్చ॑ మే ఖ॒ల్వా᳚శ్చ మే
 గో॒ధూమా᳚శ్చ మే మ॒సురా᳚శ్చ మే ప్రి॒యంగ॑వశ్చ॒ మేఽణ॑వశ్చ మే శ్యా॒మాకా᳚శ్చ
 మే నీ॒వారా᳚శ్చ మే .. 4. 7. 4.. వి॒భు చ॑ మ॒సురా॒శ్చతు॑ర్దశ చ .. 4. 7. 4..

9 అశ్మా॑ చ మే॒ మృత్తి॑కా చ మే గి॒రయ॑శ్చ మే॒ పర్వ॑తాశ్చ మే॒ సిక॑తాశ్చ
 మే॒ వన॒స్పత॑యశ్చ మే॒ హిర॑ణ్యం చ॒ మేఽయ॑శ్చ మే॒ సీసం॑ చ మే॒ త్రపు॑శ్చ
 మే శ్యా॒మం చ॑ మే లో॒హం చ॑ మే॒ఽగ్నిశ్చ॑ మ॒ ఆప॑శ్చ మే వీ॒రుధ॑శ్చ మ॒
 ఓష॑ధయశ్చ మే కృష్టప॒చ్యం చ॑

10 మేఽకృష్టప॒చ్యం చ॑ మే గ్రా॒మ్యాశ్చ॑ మే ప॒శవ॑ ఆర॒ణ్యాశ్చ॑ య॒జ్ఞేన॑
 కల్పంతాం వి॒త్తం చ॑ మే॒ విత్తి॑శ్చ మే భూ॒తం చ॑ మే॒ భూతి॑శ్చ మే॒
 వసు॑ చ మే వస॒తిశ్చ॑ మే॒ కర్మ॑ చ మే॒ శక్తి॑శ్చ॒ మేఽర్థ॑శ్చ మ॒
 ఏమ॑శ్చ మ॒ ఇతి॑శ్చ మే॒ గతి॑శ్చ మే .. 4. 7. 5.. కృ॒ష్ట॒ప॒చ్యంచా॒ఽష్టా
 చ॑త్వారిꣳశచ్చ .. 4. 7. 5..

11 అ॒గ్నిశ్చ॑ మ॒ ఇంద్ర॑శ్చ మే॒ సోమ॑శ్చ మ॒ ఇంద్ర॑శ్చ మే సవి॒తా చ॑ మ॒
 ఇంద్ర॑శ్చ మే॒ సర॑స్వతీ చ మ॒ ఇంద్ర॑శ్చ మే పూ॒షా చ॑ మ॒ ఇంద్ర॑శ్చ మే॒
 బృహ॒స్పతి॑శ్చ మ॒ ఇంద్ర॑శ్చ మే మి॒త్రశ్చ॑ మ॒ ఇంద్ర॑శ్చ మే॒ వరు॑ణశ్చ
 మ॒ ఇంద్ర॑శ్చ మే॒ త్వష్టా॑ చ

12 మ॒ ఇంద్ర॑శ్చ మే ధా॒తా చ॑ మ॒ ఇంద్ర॑శ్చ మే॒ విష్ణు॑శ్చ మ॒ ఇంద్ర॑శ్చ
 మే॒ఽశ్వినౌ॑ చ మ॒ ఇంద్ర॑శ్చ మే మ॒రుత॑శ్చ మ॒ ఇంద్ర॑శ్చ మే॒ విశ్వే॑
 చ మే దే॒వా ఇంద్ర॑శ్చ మే పృథి॒వీ చ॑ మ॒ ఇంద్ర॑శ్చ మే॒ఽన్తరి॑క్షం చ మ॒
 ఇంద్ర॑శ్చ మే॒ ద్యౌశ్చ॑ మ॒ ఇంద్ర॑శ్చ మే॒ దిశ॑శ్చ మ॒ ఇంద్ర॑శ్చ మే మూ॒ర్ధా
 చ॑ మ॒ ఇంద్ర॑శ్చ మే ప్ర॒జాప॑తిశ్చ మ॒ ఇంద్ర॑శ్చ మే .. 4. 7. 6.. త్వష్టా॑
 చ॒ ద్యౌశ్చ॑ మ॒ ఏక॑ విꣳశతిశ్చ .. 4. 7. 6..

13 అ॒ꣳ॒శుశ్చ॑ మే ర॒శ్మిశ్చ॒ మేఽదా᳚భ్యశ్చ॒ మేఽధి॑పతిశ్చ మ
 ఉపా॒ꣳ॒శుశ్చ॑ మేఽన్తర్యా॒మశ్చ॑ మ ఐంద్రవాయ॒వశ్చ॑ మే మైత్రావరు॒ణశ్చ॑
 మ ఆశ్వి॒నశ్చ॑ మే ప్రతిప్ర॒స్థాన॑శ్చ మే శు॒క్రశ్చ॑ మే మం॒థీ చ॑ మ
 ఆగ్రయ॒ణశ్చ॑ మే వైశ్వదే॒వశ్చ॑ మే ధ్రు॒వశ్చ॑ మే వైశ్వాన॒రశ్చ॑ మ
 ఋతుగ్ర॒హాశ్చ॑

14 మేఽతిగ్రా॒హ్యా᳚శ్చ మ ఐంద్రా॒గ్నశ్చ॑ మే వైశ్వదే॒వశ్చ॑ మే మరుత్వ॒తీయా᳚శ్చ మే
 మాహేం॒ద్రశ్చ॑ మ ఆది॒త్యశ్చ॑ మే సావి॒త్రశ్చ॑ మే సారస్వ॒తశ్చ॑ మే పౌ॒ష్ణశ్చ॑
 మే పాత్నీవ॒తశ్చ॑ మే హారియోజ॒నశ్చ॑ మే .. 4. 7. 7.. ఋ॒తు॒గ్ర॒హాశ్చ॒
 చతు॑స్త్రిꣳశచ్చ .. 4. 7. 7..

15 ఇ॒ధ్మశ్చ॑ మే బ॒ర్॒హిశ్చ॑ మే॒ వేది॑శ్చ మే॒ ధిష్ణి॑యాశ్చ మే॒
 స్రుచ॑శ్చ మే చమ॒సాశ్చ॑ మే॒ గ్రావా॑ణశ్చ మే॒ స్వర॑వశ్చ మ ఉపర॒వాశ్చ॑
 మేఽధి॒షవ॑ణే చ మే ద్రోణకల॒శశ్చ॑ మే వాయ॒వ్యా॑ని చ మే పూత॒భృచ్చ॑
 మ ఆధవ॒నీయ॑శ్చ మ॒ ఆగ్నీ᳚ధ్రం చ మే హవి॒ర్ధానం॑ చ మే గృ॒హాశ్చ॑
 మే॒ సద॑శ్చ మే పురో॒డాశా᳚శ్చ మే పచ॒తాశ్చ॑ మేఽవభృ॒థశ్చ॑ మే
 స్వగాకా॒రశ్చ॑ మే .. 4. 7. 8.. గృ॒హాశ్చ॒ షోడ॑శ చ .. 4. 7. 8..

16 అ॒గ్నిశ్చ॑ మే ఘ॒ర్మశ్చ॑ మే॒ఽర్కశ్చ॑ మే॒ సూర్య॑శ్చ మే ప్రా॒ణశ్చ॑
 మేఽశ్వమే॒ధశ్చ॑ మే పృథి॒వీ చ॒ మేఽది॑తిశ్చ మే॒ దితి॑శ్చ మే॒ ద్యౌశ్చ॑
 మే॒ శక్వ॑రీరం॒గుల॑యో॒ దిశ॑శ్చ మే య॒జ్ఞేన॑ కల్పంతా॒మృక్చ॑ మే॒ సామ॑
 చ మే॒ స్తోమ॑శ్చ మే॒ యజు॑శ్చ మే దీ॒క్షా చ॑ మే॒ తప॑శ్చ మ ఋ॒తుశ్చ॑
 మే వ్ర॒తం చ॑ మేఽహోరా॒త్రయో᳚ర్వృ॒ష్ట్యా బృ॑హద్రథంత॒రే చ॑ మే య॒జ్ఞేన॑
 కల్పేతాం .. 4. 7. 9.. దీ॒క్షాఽష్టాద॑శ చ .. 4. 7. 9..

17 గర్భా᳚శ్చ మే వ॒థ్సాశ్చ॑ మే॒ త్ర్యవి॑శ్చ మే త్ర్య॒వీ చ॑ మే దిత్య॒వాట్ చ॑ మే
 దిత్యౌ॒హీ చ॑ మే॒ పంచా॑విశ్చ మే పంచా॒వీ చ॑ మే త్రివ॒థ్సశ్చ॑ మే త్రివ॒థ్సా
 చ॑ మే తుర్య॒వాట్ చ॑ మే తుర్యౌ॒హీ చ॑ మే పష్ఠ॒వాట్ చ॑ మే పష్ఠౌ॒హీ చ॑
 మ ఉ॒క్షా చ॑ మే వ॒శా చ॑ మ ఋష॒భశ్చ॑

18 మే వే॒హచ్చ॑ మేఽన॒డ్వాంచ॑ మే ధే॒నుశ్చ॑ మ॒ ఆయు॑ర్య॒జ్ఞేన॑ కల్పతాం
 ప్రా॒ణో య॒జ్ఞేన॑ కల్పతామపా॒నో య॒జ్ఞేన॑ కల్పతాం వ్యా॒నో య॒జ్ఞేన॑ కల్పతాం॒
 చక్షు॑ర్య॒జ్ఞేన॑ కల్పతా॒గ్॒ శ్రోత్రం॑ య॒జ్ఞేన॑ కల్పతాం॒ మనో॑ య॒జ్ఞేన॑
 కల్పతాం॒ వాగ్య॒జ్ఞేన॑ కల్పతామా॒త్మా య॒జ్ఞేన॑ కల్పతాం య॒జ్ఞో య॒జ్ఞేన॑ కల్పతాం
 .. 4. 7. 10.. ఋ॒ష॒భశ్చ॑ చత్వారి॒ꣳ॒శచ్చ॑ .. 4. 7. 10..

19 ఏకా॑ చ మే తి॒స్రశ్చ॑ మే॒ పంచ॑ చ మే స॒ప్త చ॑ మే॒ నవ॑ చ మ॒ ఏకా॑దశ
 చ మే॒ త్రయో॑దశ చ మే॒ పంచ॑దశ చ మే స॒ప్తద॑శ చ మే॒ నవ॑దశ చ
 మ॒ ఏక॑విꣳశతిశ్చ మే॒ త్రయో॑విꣳశతిశ్చ మే॒ పంచ॑విꣳశతిశ్చ
 మే స॒ప్తవిꣳ॑శతిశ్చ మే॒ నవ॑విꣳశతిశ్చ మ॒ ఏక॑త్రిꣳశచ్చ మే॒
 త్రయ॑స్త్రిꣳశచ్చ

20 మే॒ చత॑స్రశ్చ మే॒ఽష్టౌ చ॑ మే॒ ద్వాద॑శ చ మే॒ షోడ॑శ చ మే
 విꣳశ॒తిశ్చ॑ మే॒ చతు॑ర్విꣳశతిశ్చ మే॒ఽష్టావిꣳ॑శతిశ్చ మే॒
 ద్వాత్రిꣳ॑శచ్చ మే॒ షట్త్రిꣳ॑శచ్చ మే చత్వారి॒ꣳ॒శచ్చ॑
 మే॒ చతు॑శ్చత్వారిꣳశచ్చ మే॒ఽష్టాచ॑త్వారిꣳశచ్చ మే॒
 వాజ॑శ్చ ప్రస॒వశ్చా॑పి॒జశ్చ॒ క్రతు॑శ్చ॒ సువ॑శ్చ మూ॒ర్ధా చ॒
 వ్యశ్ని॑యశ్చాంత్యాయ॒నశ్చాంత్య॑శ్చ భౌవ॒నశ్చ॒ భువ॑న॒శ్చాధి॑పతిశ్చ ..

 4. 7. 11.. త్రయ॑స్త్రిꣳశచ్చ॒ వ్యశ్ఞి॑య॒ ఏకా॑దశ చ .. 4. 7. 11..

21 వాజో॑ నః స॒ప్త ప్ర॒దిశ॒శ్చత॑స్రో వా పరా॒వతః॑ . వాజో॑ నో॒
 విశ్వై᳚ర్దే॒వైర్ధన॑సాతావి॒హావ॑తు .. విశ్వే॑ అ॒ద్య మ॒రుతో॒ విశ్వ॑ ఊ॒తీ విశ్వే॑
 భవంత్వ॒గ్నయః॒ సమి॑ద్ధాః . విశ్వే॑ నో దే॒వా అవ॒సాగ॑మంతు॒ విశ్వ॑మస్తు॒
 ద్రవి॑ణం॒ వాజో॑ అ॒స్మే .. వాజ॑స్య ప్రస॒వం దే॑వా॒ రథై᳚ర్యాతా హిర॒ణ్యయైః᳚ .
 అ॒గ్నిరింద్రో॒ బృహ॒స్పతి॑ర్మ॒రుతః॒ సోమ॑పీతయే .. వాజే॑వాజేఽవత వాజినో నో॒ ధనే॑షు

22 విప్రా అమృతా ఋతజ్ఞాః . అ॒స్య మధ్వః॑ పిబత మా॒దయ॑ధ్వం తృ॒ప్తా
 యా॑త ప॒థిభి॑ర్దేవ॒యానైః᳚ .. వాజః॑ పు॒రస్తా॑దు॒త మ॑ధ్య॒తో నో॒ వాజో॑
 దే॒వాꣳ ఋ॒తుభిః॑ కల్పయాతి . వాజ॑స్య॒ హి ప్ర॑స॒వో నన్న॑మీతి॒ విశ్వా॒ ఆశా॒
 వాజ॑పతిర్భవేయం .. పయః॑ పృథి॒వ్యాం పయ॒ ఓష॑ధీషు॒ పయో॑ ది॒వ్యం॑తరి॑క్షే॒
 పయో॑ ధాం . పయ॑స్వతీః ప్ర॒దిశః॑ సంతు॒ మహ్యం᳚ .. సంమా॑ సృజామి॒ పయ॑సా
 ఘృ॒తేన॒ సం మా॑ సృజామ్య॒ప

23 ఓష॑ధీభిః . సో॑ఽహం వాజꣳ॑ సనేయమగ్నే .. నక్తో॒షాసా॒ సమ॑నసా॒
 విరూ॑పే ధా॒పయే॑తే॒ శిశు॒మేకꣳ॑ సమీ॒చీ . ద్యావా॒ క్షామా॑ రు॒క్మో
 అం॒తర్వి భా॑తి దే॒వా అ॒గ్నిం ధా॑రయంద్రవిణో॒దాః .. స॒ము॒ద్రో॑ఽసి॒
 నభ॑స్వానా॒ర్ద్రదా॑నుః శం॒భూర్మ॑యో॒భూర॒భి మా॑ వాహి॒ స్వాహా॑ మారు॒తో॑సి
 మ॒రుతాం᳚ గ॒ణః శం॒భూర్మ॑యో॒భూర॒భి మా॑ వాహి॒ స్వాహా॑వ॒స్యుర॑సి॒
 దువ॑స్వాఙ్ఛం॒భూర్మ॑యో॒భూర॒భి మా॑ వాహి॒ స్వాహా᳚ .. 4. 7. 12.. ధనే᳚ష్వ॒పో
 దువ॑శ్వాంఛం॒భూర్మయో॒భూర॒భి మా॒ ద్వే చ॑ .. 4. 7. 12..

24 అ॒గ్నిం యు॑నజ్మి॒ శవ॑సా ఘృ॒తేన॑ ది॒వ్యꣳ సు॑ప॒ర్ణం వయ॑సా
 బృ॒హంతం᳚ . తేన॑ వ॒యం ప॑తేమ బ్ర॒ధ్నస్య॑ వి॒ష్టప॒ꣳ॒ సువో॒ రుహా॑ణా॒
 అధి॒ నాక॑ ఉత్త॒మే .. ఇ॒మౌ తే॑ ప॒క్షావ॒జరౌ॑ పత॒త్రిణో॒ యాభ్యా॒ꣳ॒
 రక్షాగ్॑స్యప॒హ2ꣳస్య॑గ్నే . తాభ్యాం᳚ పతేమ సు॒కృతా॑ము లో॒కం యత్రర్ష॑యః
 ప్రథమ॒జా యే పు॑రా॒ణాః .. చిద॑సి సము॒ద్రయో॑ని॒రిందు॒ర్దక్షః॑ శ్యే॒న ఋ॒తావా᳚
 . హిర॑ణ్యపక్షః శకు॒నో భు॑ర॒ణ్యుర్మ॒హాంథ్స॒ధస్థే᳚ ధ్రు॒వ

25 ఆ నిష॑త్తః .. నమ॑స్తే అస్తు॒ మా మా॑ హిꣳసీ॒ర్విశ్వ॑స్య మూ॒ర్ధన్నధి॑ తిష్ఠసి
 శ్రి॒తః . స॒ము॒ద్రే తే॒ హృద॑యమం॒తరాయు॒ర్ద్యావా॑పృథి॒వీ భువ॑నే॒ష్వర్పి॑తే
 .. ఉ॒ద్నో ద॑త్తోద॒ధిం భిం॑త ది॒వః ప॒ర్జన్యా॑దం॒తరి॑క్షాత్ పృథి॒వ్యాస్తతో॑ నో॒
 వృష్ట్యా॑వత . ది॒వో మూ॒ర్ధాసి॑ పృథి॒వ్యా నాభి॒రూర్గ॒పామోష॑ధీనాం . వి॒శ్వాయుః॒
 శర్మ॑ స॒ప్రథా॒ నమ॑స్ప॒థే .. యేనర్ష॑య॒స్తప॑సా స॒త్త్ర

26 మాస॒తేంధా॑నా అ॒గ్నిꣳ సువ॑రా॒భరం॑తః . తస్మి॑న్న॒హం ని ద॑ధే॒
 నాకే॑ అ॒గ్నిమే॒తం యమా॒హుర్మన॑వః స్తీ॒ర్ణబ॑ర్హిషం .. తం పత్నీ॑భి॒రను॑
 గచ్ఛేమ దేవాః పు॒త్రైర్భ్రాతృ॑భిరు॒త వా॒ హిర॑ణ్యైః . నాకం॑ గృహ్ణా॒నాః
 సు॑కృ॒తస్య॑ లో॒కే తృ॒తీయే॑ పృ॒ష్ఠే అధి॑ రోచ॒నే ది॒వః .. ఆ వా॒చో
 మధ్య॑మరుహద్భుర॒ణ్యుర॒యమ॒గ్నిః సత్ప॑తి॒శ్చేకి॑తానః . పృ॒ష్ఠే పృ॑థి॒వ్యా
 నిహి॑తో॒ దవి॑ద్యుతదధస్ప॒దం కృ॑ణుతే॒

27 యే పృ॑త॒న్యవః॑ .. అ॒యమ॒గ్నిర్వీ॒రత॑మో వయో॒ధాః స॑హ॒స్రియో॑
 దీప్యతా॒మప్ర॑యుచ్ఛన్ . వి॒భ్రాజ॑మానః సరి॒రస్య॒ మధ్య॒ ఉప॒ ప్ర యా॑త ది॒వ్యాని॒
 ధామ॑ .. సం ప్ర చ్య॑వధ్వ॒మను॒ సం ప్ర యా॒తాగ్నే॑ ప॒థో దే॑వ॒యానా᳚న్ కృణుధ్వం
 . అ॒స్మింథ్స॒ధస్థే॒ అధ్యుత్త॑రస్మి॒న్విశ్వే॑ దేవా॒ యజ॑మానశ్చ సీదత .. యేనా॑
 స॒హస్రం॒ వహ॑సి॒ యేనా᳚గ్నే సర్వవేద॒సం . తేనే॒మం య॒జ్ఞం నో॑ వహ దేవ॒యానో॒ య

28 ఉ॑త్త॒మః .. ఉద్బు॑ధ్యస్వాగ్నే॒ ప్రతి॑ జాగృహ్యే॑నమిష్టాపూ॒ర్తే సꣳ సృ॑జేథామ॒యం
 చ॑ . పునః॑ కృ॒ణ్వ2ꣳస్త్వా॑ పి॒తరం॒ యువా॑నమ॒న్వాతాꣳ॑సీ॒త్త్వయి॒
 తంతు॑మే॒తం .. అ॒యం తే॒ యోని॑రృ॒త్వియో॒ యతో॑ జా॒తో అరో॑చథాః . తం
 జా॒నన్న॑గ్న॒ ఆ రో॒హాథా॑ నో వర్ధయా ర॒యిం .. 4. 7. 13.. ధృ॒వస్స॒త్రం కృ॑ణుతే॒
 యస్స॒ప్తత్రిꣳ॑శచ్చ .. 4. 7. 13..

29 మమా᳚గ్నే॒ వర్చో॑ విహ॒వేష్వ॑స్తు వ॒యం త్వేంధా॑నాస్త॒నువం॑ పుషేమ . మహ్యం॑
 నమంతాం ప్ర॒దిశ॒శ్చత॑స్ర॒స్త్వయాధ్య॑క్షేణ॒ పృత॑నా జయేమ .. మమ॑ దే॒వా
 వి॑హ॒వే సం॑తు॒ సర్వ॒ ఇంద్రా॑వంతో మ॒రుతో॒ విష్ణు॑ర॒గ్నిః . మమాం॒తరి॑క్షము॒రు
 గో॒పమ॑స్తు॒ మహ్యం॒ వాతః॑ పవతాం॒ కామే॑ అ॒స్మిన్ .. మయి॑ దే॒వా ద్రవి॑ణ॒మా
 య॑జంతాం॒ మయ్యా॒శీర॑స్తు॒ మయి॑ దే॒వహూ॑తిః . దైవ్యా॒ హోతా॑రా వనిషంత॒

30 పూర్వేరి॑ష్టాః స్యామ త॒నువా॑ సు॒వీరాః᳚ .. మహ్యం॑ యజంతు॒ మమ॒ యాని॑ హ॒వ్యాకూ॑తిః
 స॒త్యా మన॑సో మే అస్తు . ఏనో॒ మా ని గాం᳚ కత॒మచ్చ॒నాఽహం విశ్వే॑ దేవాసో॒ అధి॑
 వోచతా మే .. దేవీః᳚ షడుర్వీరు॒రుణః॑ కృణోత॒ విశ్వే॑ దేవాస ఇ॒హ వీ॑రయధ్వం . మా
 హా᳚స్మహి ప్ర॒జయా॒ మా త॒నూభి॒ర్మా ర॑ధామ ద్విష॒తే సో॑మ రాజన్ .. అ॒గ్నిర్మ॒న్యుం
 ప్ర॑తిను॒దన్పు॒రస్తా॒

31 దద॑బ్ధో గో॒పాః పరి॑ పాహిన॒స్త్వం . ప్ర॒త్యంచో॑ యంతు ని॒గుతః॒
 పున॒స్తే॑ఽమైషాం᳚ చి॒త్తం ప్ర॒బుధా॒ వి నే॑శత్ .. ధా॒తా ధా॑తృ॒ణాం భువ॑నస్య॒
 యస్పతి॑ర్దే॒వꣳ స॑వి॒తార॑మభిమాతి॒షాహం᳚ . ఇ॒మం య॒జ్ఞమ॒శ్వినో॒భా
 బృహ॒స్పతి॑ర్దే॒వాః పాం᳚తు॒ యజ॑మానం న్య॒ర్థాత్ .. ఉ॒రు॒వ్యచా॑ నో మహి॒షః
 శర్మ॑ యꣳసద॒స్మిన్ హవే॑ పురుహూ॒తః పు॑రు॒క్షు . స నః॑ ప్ర॒జాయై॑ హర్యశ్వ
 మృడ॒యేంద్ర॒ మా

32 నో॑ రీరిషో॒ మా పరా॑దాః .. యే నః॑ స॒పత్నా॒ అప॒ తే భ॑వంత్వింద్రా॒గ్నిభ్యా॒మవ॑
 బాధామ హే॒ తాన్ . వస॑వో రు॒ద్రా ఆ॑ది॒త్యా ఉ॑పరి॒స్పృశం॑ మో॒గ్రం
 చేత్తా॑రమధిరా॒జమ॑క్రన్ .. అ॒ర్వాంచ॒మింద్ర॑మ॒ముతో॑ హవామహే॒ యో
 గో॒జిద్ధ॑న॒జిద॑శ్వ॒జిద్యః . ఇ॒మం నో॑ య॒జ్ఞం వి॑హ॒వే జు॑షస్వా॒స్య కు॑ర్మో
 హరివో మే॒ దినం॑ త్వా .. 4. 7. 14.. వ॒ని॒షం॒త॒ పు॒రస్తా॒న్మా త్రిచ॑త్వారిꣳశచ్చ
 .. 4. 7. 14..

33 అ॒గ్నేర్మ॑న్వే ప్రథ॒మస్య॒ ప్రచే॑తసో॒ యం పాంచ॑జన్యం బ॒హవః॑ సమిం॒ధతే᳚
 . విశ్వ॑స్యాం వి॒శి ప్ర॑వివిశి॒వాꣳ స॑మీమహే॒ స నో॑ ముంచ॒త్వꣳహ॑సః ..

 యస్యే॒దం ప్రా॒ణన్ని॑మి॒షద్యదేజ॑తి॒ యస్య॑ జా॒తం జన॑మానం చ॒ కేవ॑లం .
 స్తౌమ్య॒గ్నిం నా॑థి॒తో జో॑హవీమి॒ స నో॑ ముంచ॒త్వꣳహ॑సః .. ఇంద్ర॑స్య మన్యే
 ప్రథ॒మస్య॒ ప్రచే॑తసో వృత్ర॒ఘ్నః స్తోమా॒ ఉప॒ మాము॒పాగుః॑ . యో దా॒శుషః॑
 సు॒కృతో॒ హవ॒ముప॒ గంతా॒

34 స నో॑ ముంచ॒త్వꣳహ॑సః .. యః సం॑గ్రా॒మం నయ॑తి॒ సం వ॒శీ యు॒ధే
 యః పు॒ష్టాని॑ సꣳసృ॒జతి॑ త్ర॒యాణి॑ . స్తౌమీంద్రం॑ నాథి॒తో జో॑హవీమి॒
 స నో॑ ముంచ॒త్వꣳహ॑సః .. మ॒న్వే వాం᳚ మిత్రావరుణా॒ తస్య॑ విత్త॒ꣳ॒
 సత్యౌ॑జసా దృꣳహణా॒ యం ను॒దేథే᳚ . యా రాజా॑నꣳ స॒రథం॑ యా॒థ ఉ॑గ్రా॒
 తా నో॑ ముంచత॒మాగ॑సః .. యో వా॒ꣳ॒ రథ॑ ఋ॒జుర॑శ్మిః స॒త్యధ॑ర్మా॒
 మిథు॒శ్చరం॑తముప॒యాతి॑ దూ॒షయన్॑ . స్తౌమి॑

35 మి॒త్రావరు॑ణా నాథి॒తో జో॑హవీమి॒ తౌ నో॑ ముంచత॒మాగ॑సః .. వా॒యోః
 స॑వి॒తుర్వి॒దథా॑ని మన్మహే॒ యావా᳚త్మ॒న్వద్బి॑భృ॒తో యౌ చ॒ రక్ష॑తః . యౌ
 విశ్వ॑స్య పరి॒ భూ బ॑భూ॒వతు॒స్తౌ నో॑ ముంచత॒మాగ॑సః .. ఉప॒ శ్రేష్ఠా॑
 న ఆ॒శిషో॑ దే॒వయో॒ర్ధర్మే॑ అస్థిరన్ . స్తౌమి॑ వా॒యుꣳ స॑వి॒తారం॑ నాథి॒తో
 జో॑హవీమి॒ తౌ నో॑ ముంచత॒మాగ॑సః .. ర॒థీత॑మౌ రథీ॒నామ॑హ్వ ఊ॒తయే॒
 శుభం॒ గమి॑ష్ఠౌ సు॒యమే॑భి॒రశ్వైః᳚ . యయో᳚

36 ర్వాం దేవౌ దే॒వేష్వని॑శిత॒మోజ॒స్తౌ నో॑ ముంచత॒మాగ॑సః .. యదయా॑తం
 వహ॒తుꣳ సూ॒ర్యాయా᳚స్త్రిచ॒క్రేణ॑ స॒ꣳ॒సద॑మి॒చ్ఛమా॑నౌ . స్తౌమి॑
 దే॒వావ॒శ్వినౌ॑ నాథి॒తో జో॑హవీమి॒ తౌ నో॑ ముంచత॒మాగ॑సః .. మ॒రుతాం᳚
 మన్వే॒ అధి॑ నో బ్రువంతు॒ ప్రేమాం వాచం॒ విశ్వా॑మవంతు॒ విశ్వే᳚ . ఆ॒శూన్ హు॑వే
 సు॒యమా॑నూ॒తయే॒ తే నో॑ ముంచం॒త్వేన॑సః .. తి॒గ్మమాయు॑ధం వీడి॒తꣳ
 సహ॑స్వద్ది॒వ్యꣳ శర్ధః॒

37 పృత॑నాసు జి॒ష్ణు . స్తౌమి॑ దే॒వాన్మ॒రుతో॑ నాథి॒తో జో॑హవీమి॒ తే నో॑
 ముంచం॒త్వేన॑సః .. దే॒వానాం᳚ మన్వే॒ అధి॑ నో బ్రువంతు॒ ప్రేమాం వాచం॒ విశ్వా॑మవంతు॒
 విశ్వే᳚ . ఆ॒శూన్ హు॑వే సు॒యమా॑నూ॒తయే॒ తే నో॑ ముంచం॒త్వేన॑సః .. యది॒దం
 మా॑భి॒శోచ॑తి॒ పౌరు॑షేయేణ॒ దైవ్యే॑న . స్తౌమి॒ విశ్వాం᳚దే॒వాన్నా॑థి॒తో
 జో॑హవీమి॒ తే నో॑ ముంచం॒త్వేన॑సః .. అను॑ నో॒ఽద్యాను॑మతి॒ర

38 న్విద॑నుమతే॒ త్వం వై᳚శ్వాన॒రో న॑ ఊ॒త్యా పృ॒ష్టో ది॒వి . యే
 అప్ర॑థేతా॒మమి॑తేభి॒రోజో॑భి॒ర్యే ప్ర॑తి॒ష్ఠే అభ॑వతాం॒ వసూ॑నాం . స్తౌమి॒
 ద్యావా॑పృథి॒వీ నా॑థి॒తో జో॑హవీమి॒ తే నో॑ ముంచత॒మꣳహ॑సః .. ఉర్వీ॑రోదసీ॒
 వరి॑వః కృణోతం॒ క్షేత్ర॑స్య పత్నీ॒ అధి॑ నో బ్రూయాతం . స్తౌమి॒ ద్యావా॑పృథి॒వీ
 నా॑థి॒తో జో॑హవీమి॒ తే నో॑ ముంచత॒మꣳహ॑సః .. యత్తే॑ వ॒యం పు॑రుష॒త్రా
 య॑వి॒ష్ఠావి॑ద్వాꣳసశ్చకృ॒మా కచ్చ॒నా

39 ఽగః॑ . కృ॒ధీ స్వ॑స్మాꣳ అది॑తే॒రనా॑గా॒వ్యేనాꣳ॑సి శిశ్రథో॒
 విష్వ॑గగ్నే .. యథా॑హ॒ తద్వ॑సవో గౌ॒ర్యం॑ చిత్ప॒ది షి॒తామముం॑చతా
 యజత్రాః . ఏ॒వా త్వమ॒స్మత్ ప్ర ముం॑చా॒ వ్యꣳహః॒ ప్రాతా᳚ర్యగ్నే ప్రత॒రాంన॒
 ఆయుః॑ .. 4. 7. 15.. గంతా॑ దూ॒షయం॒థ్స్తౌమి॒ యయోః॒ శర్ధోఽను॑మతి॒రను॑
 చ॒న చతు॑స్త్రిꣳశచ్చ .. 4. 7. 15.. అ॒గ్నేర్మ॑న్వే॒ యస్యే॒దమింద్ర॑స్య॒
 యస్సం॑గ్రా॒మꣳ సనో॑ ముంచ॒త్వꣳహ॑సః . మ॒న్వే వాం॒ తా నో॑ ముంచత॒మాగ॑సః
 .. యో వాం᳚ వా॒యోరుప॑ ర॒థీత॑మౌ॒ యదయా॑తమ॒శ్వినౌ॒ తౌ నో॑ ముంచత॒మాగ॑సః .
 మ॒రుతాం᳚ తి॒గ్మం మ॒రుతో॑ దే॒వానాం॒ యది॒దం విశ్వాం॒తే నో॑ ముంచం॒త్వేన॑సః . అను॑
 న॒ ఉర్వీ॒ ద్యావా॑పృథి॒వీ తే నో॑ ముంచత॒మꣳహసో॒ యత్తే᳚ .. చ॒తురꣳహ॑సః॒
 షడాగ॑సశ్చ॒తురేనసో॒ ద్విరꣳహ॑సః ..

 అగ్నా॑విష్ణూ॒ జ్యైష్ఠ్య॒ꣳ॒ శం చోర్క్చాఽశ్మా॑
చా॒గ్నిశ్చా॒ఽꣳ॒శుశ్చే॒ధ్మశ్చా॒గ్నిశ్చ॒ గర్భాశ్చైకా॑ చ॒ వాజో॑ నో॒గ్నిం
యు॑నజ్మి॒ మమా᳚గ్నే॒ఽగ్నేర్మ॑న్వే॒ పంచ॑దశ ..

 అగ్నా॑విష్ణూ అ॒గ్నిశ్చ॒ వాజో॑ నో॒ అద॑బ్ధో గో॒పా నవ॑త్రిꣳశత్ ..

 అగ్నా॑విష్ణూ ప్రత॒రాం న॒ ఆయుః॑ ..

ఇతి చతుర్థం కాండం సంపూర్ణం 4..

.. తైత్తిరీయ-సంహితా ..

.. పంచమం కాండం ..

.. శ్రీ॒ గు॒రు॒భ్యో॒ న॒మః॒ .. హరిః ఓ(4)మ్ ..

పంచమకాండే ప్రథమః ప్రశ్నః 1

1 సా॒వి॒త్రాణి॑ జుహోతి॒ ప్రసూ᳚త్యై చతుర్గృహీ॒తేన॑ జుహోతి॒ చతు॑ష్పాదః
   ప॒శవః॑ ప॒శూనే॒వావ॑ రుంధే॒ చత॑స్రో॒ దిశో॑ ది॒క్ష్వే॑వ ప్రతి॑ తిష్ఠతి॒
   ఛందాꣳ॑సి దే॒వేభ్యోఽపా᳚క్రామ॒న్న వో॑ఽభా॒గాని॑ హ॒వ్యం వ॑క్ష్యామ॒ ఇతి॒
   తేభ్య॑ ఏ॒తచ్చ॑తుర్గృహీ॒తమ॑ధారయన్ పురోఽనువా॒క్యా॑యై యా॒జ్యా॑యై దే॒వతా॑యై
   వషట్కా॒రాయ॒ యచ్చ॑తుర్గృహీ॒తం జు॒హోతి॒ ఛందాగ్॑స్యే॒వ తత్ప్రీ॑ణాతి॒ తాన్య॑స్య
   ప్రీ॒తాని॑ దే॒వేభ్యో॑ హ॒వ్యం వ॑హంతి॒ యం కా॒మయే॑త॒

2 పాపీ॑యాంథ్స్యా॒దిత్యేకై॑కం॒ తస్య॑ జుహుయా॒దాహు॑తీభిరే॒వైన॒మప॑
   గృహ్ణాతి॒ పాపీ॑యాన్భవతి॒ యం కా॒మయే॑త॒ వసీ॑యాంథ్స్యా॒దితి॒ సర్వా॑ణి॒
   తస్యా॑ను॒ద్రుత్య॑ జుహుయా॒దాహు॑త్యై॒వైన॑మ॒భి క్ర॑మయతి॒ వసీ॑యాన్భవ॒త్యథో॑
   య॒జ్ఞస్యై॒వైషాభిక్రాం᳚తి॒రేతి॒ వా ఏ॒ష య॑జ్ఞము॒ఖాదృద్ధ్యా॒
   యో᳚ఽగ్నేర్దే॒వతా॑యా॒ ఏత్య॒ష్టావే॒తాని॑ సావి॒త్రాణి॑ భవంత్య॒ష్టాక్ష॑రా గాయ॒త్రీ
   గా॑య॒త్రో᳚

3 ఽగ్నిస్తేనై॒వ య॑జ్ఞము॒ఖాదృద్ధ్యా॑ అ॒గ్నేర్దే॒వతా॑యై॒ నైత్య॒ష్టౌ సా॑వి॒త్రాణి॑
   భవం॒త్యాహు॑తిర్నవ॒మీ త్రి॒వృత॑మే॒వ య॑జ్ఞము॒ఖే వి యా॑తయతి॒ యది॑
   కా॒మయే॑త॒ ఛందాꣳ॑సి యజ్ఞయశ॒సేనా᳚ర్పయేయ॒మిత్యృచ॑మంత॒మాం
   కు॑ర్యా॒చ్ఛందాగ్॑స్యే॒వ య॑జ్ఞయశ॒సేనా᳚ర్పయతి॒ యది॑ కా॒మయే॑త॒
   యజ॑మానం యజ్ఞయశ॒సేనా᳚ర్పయేయ॒మితి॒ యజు॑రంత॒మం కు॑ర్యా॒ద్యజ॑మానమే॒వ
   య॑జ్ఞయశ॒సేనా᳚ర్పయత్యృ॒చా స్తోమ॒ꣳ॒ సమ॑ర్ధ॒యేత్యా॑

4 ఽహ॒ సమృ॑ద్ధ్యై చ॒తుర్భి॒రభ్రి॒మా ద॑త్తే చ॒త్వారి॒ ఛందాꣳ॑సి॒
 ఛందో॑భిరే॒వ దే॒వస్య॑ త్వా సవి॒తుః ప్ర॑స॒వ ఇత్యా॑హ॒ ప్రసూ᳚త్యా
 అ॒గ్నిర్దే॒వేభ్యో॒ నిలా॑యత॒ స వేణుం॒ ప్రావి॑శ॒థ్స ఏ॒తామూ॒తిమను॒
 సమ॑చర॒ద్యద్వేణోః᳚ సుషి॒రꣳ సు॑షి॒రాభ్రి॑ర్భవతి సయోని॒త్వాయ॒ స
 యత్ర॑య॒త్రావ॑స॒త్తత్కృ॒ష్ణమ॑భవత్కల్మా॒షీ భ॑వతి రూ॒పస॑మృద్ధ్యా
 ఉభయతః॒, క్ష్ణూర్భ॑వతీ॒తశ్చా॒ముత॑శ్చా॒ర్కస్యావ॑రుద్ధ్యై వ్యామమా॒త్రీ
 భ॑వత్యే॒తావ॒ద్వై పురు॑షే వీ॒ర్యం॑ వీ॒ర్య॑సంమి॒తాఽప॑రిమితా
 భవ॒త్యప॑రిమిత॒స్యావ॑రుద్ధ్యై॒ యో వన॒స్పతీ॑నాం ఫల॒గ్రహిః॒ స ఏ॑షాం
 వీ॒ర్యా॑వాన్ఫల॒గ్రహి॒ర్వేణు॑ర్వైణ॒వీ భ॑వతి వీ॒ర్య॑స్యావ॑రుద్ధ్యై .. 5. 1. 1..

 కా॒మయే॑త గాయ॒త్రో᳚ర్ధ॒యేతి॑ చ స॒ప్తవిꣳ॑శతిశ్చ .. 5. 1. 1..

5 వ్యృ॑ద్ధం॒ వా ఏ॒తద్య॒జ్ఞస్య॒ యద॑య॒జుష్కే॑ణ క్రి॒యత॑
 ఇ॒మామ॑గృభ్ణన్ రశ॒నామృ॒తస్యేత్య॑శ్వాభి॒ ధానీ॒మా ద॑త్తే॒ యజు॑ష్కృత్యై
 య॒జ్ఞస్య॒ సమృ॑ద్ధ్యై॒ ప్రతూ᳚ర్తం వాజి॒న్నా ద్ర॒వేత్యశ్వ॑మ॒భి
 ద॑ధాతి రూ॒పమే॒వాస్యై॒తన్మ॑హి॒మానం॒ వ్యాచ॑ష్టే యుం॒జాథా॒ꣳ॒
 రాస॑భం యు॒వమితి॑ గర్ద॒భమస॑త్యే॒వ గ॑ర్ద॒భం ప్రతి॑ ష్ఠాపయతి॒
 తస్మా॒దశ్వా᳚ద్గర్ద॒భోఽస॑త్తరో॒ యోగే॑యోగే త॒వస్త॑ర॒మిత్యా॑హ॒

6 యోగే॑యోగ ఏ॒వైనం॑ యుంక్తే॒ వాజే॑వాజే హవామహ॒ ఇత్యా॒హాన్నం॒ వై వాజోఽన్న॑మే॒వావ॑
 రుంధే॒ సఖా॑య॒ ఇంద్ర॑మూ॒తయ॒ ఇత్యా॑హేంద్రి॒యమే॒వావ॑ రుంధే॒ఽగ్నిర్దే॒వేభ్యో॒
 నిలా॑యత॒ తం ప్ర॒జాప॑తి॒రన్వ॑విందత్ప్రాజాప॒త్యోఽశ్వోఽశ్వే॑న॒
 సంభ॑ర॒త్యను॑విత్త్యై పాపవస్య॒ సం వా ఏ॒తత్క్రి॑యతే॒ యచ్ఛ్రేయ॑సా చ॒ పాపీ॑యసా
 చ సమా॒నం కర్మ॑ కు॒ర్వంతి॒ పాపీ॑యా॒న్॒

7 హ్యశ్వా᳚ద్గర్ద॒భోఽశ్వం॒ పూర్వం॑ నయంతి పాపవస్య॒సస్య॒ వ్యావృ॑త్త్యై
 తస్మా॒చ్ఛ్రేయాꣳ॑సం॒ పాపీ॑యాన్ప॒శ్చాదన్వే॑తి బ॒హుర్వై భవ॑తో॒
 భ్రాతృ॑వ్యో॒ భవ॑తీవ॒ ఖలు॒ వా ఏ॒ష యో᳚ఽగ్నిం చి॑ను॒తే వ॒జ్ర్యశ్వః॑
 ప్ర॒తూర్వ॒న్నేహ్య॑వ॒క్రామ॒న్నశ॑స్తీ॒రిత్యా॑హ॒ వజ్రే॑ణై॒వ పా॒ప్మానం॒
 భ్రాతృ॑వ్య॒మవ॑ క్రామతి రు॒ద్రస్య॒ గాణ॑పత్యా॒దిత్యా॑హ రౌ॒ద్రా వై ప॒శవో॑
 రు॒ద్రాదే॒వ

8 ప॒శూన్ని॒ర్యాచ్యా॒త్మనే॒ కర్మ॑ కురుతే పూ॒ష్ణా స॒యుజా॑ స॒హేత్యా॑హ పూ॒షా వా
 అధ్వ॑నాꣳ సన్నే॒తా సమ॑ష్ట్యై॒ పురీ॑షాయతనో॒ వా ఏ॒ష యద॒గ్నిరంగి॑రసో॒
 వా ఏ॒తమగ్రే॑ దే॒వతా॑నా॒ꣳ॒ సమ॑భరన్పృథి॒వ్యాః స॒ధస్థా॑ద॒గ్నిం
 పు॑రీ॒ష్య॑మంగిర॒స్వదచ్ఛే॒హీత్యా॑హ॒ సాయ॑తనమే॒వైనం॑ దే॒వతా॑భిః॒
 సంభ॑రత్య॒గ్నిం పు॑రీ॒ష్య॑మంగిర॒స్వదచ్ఛే॑మ॒ ఇత్యా॑హ॒ యేన॑

9 సం॒గచ్ఛ॑తే॒ వాజ॑మే॒వాస్య॑ వృంక్తే ప్ర॒జాప॑తయే ప్రతి॒ప్రోచ్యా॒గ్నిః
 సం॒భృత్య॒ ఇత్యా॑హురి॒యం వై ప్ర॒జాప॑తి॒స్తస్యా॑ ఏ॒తచ్ఛ్రోత్రం॒
 యద్వ॒ల్మీకో॒ఽగ్నిం పు॑రీ॒ష్య॑మంగిర॒స్వద్భ॑రిష్యామ॒ ఇతి॑ వల్మీకవ॒పాముప॑
 తిష్ఠతే సా॒క్షాదే॒వ ప్ర॒జాప॑తయే ప్రతి॒ప్రోచ్యా॒గ్నిꣳ సం భ॑రత్య॒గ్నిం
 పు॑రీ॒ష్య॑మంగిర॒స్వద్భ॑రామ॒ ఇత్యా॑హ॒ యేన॑ సం॒గచ్ఛ॑తే॒ వాజ॑మే॒వాస్య॑
 వృం॒క్తేఽన్వ॒గ్నిరు॒షసా॒మగ్ర॑

10 మఖ్య॒దిత్యా॒హాను॑ఖ్యాత్యా ఆ॒గత్య॑ వా॒జ్యధ్వ॑న ఆ॒క్రమ్య॑
 వాజిన్పృథి॒వీమిత్యా॑హే॒చ్ఛత్యే॒వైనం॒ పూర్వ॑యా విం॒దత్యుత్త॑రయా॒ ద్వాభ్యా॒మా
 క్ర॑మయతి॒ ప్రతి॑ష్ఠిత్యా॒ అను॑రూపాభ్యాం॒ తస్మా॒దను॑రూపాః ప॒శవః॒ ప్ర జా॑యంతే॒
 ద్యౌస్తే॑ పృ॒ష్ఠం పృ॑థి॒వీ స॒ధస్థ॒మిత్యా॑హై॒భ్యో వా ఏ॒తం లో॒కేభ్యః॑
 ప్ర॒జాప॑తిః॒ సమై॑రయద్రూ॒పమే॒వాస్యై॒తన్మ॑హి॒మానం॒ వ్యాచ॑ష్టే వ॒జ్రీవా
 ఏ॒ష యదశ్వో॑ ద॒ద్భిర॒న్యతో॑దద్భ్యో॒ భూయా॒3ꣳల్లోమ॑భిరుభ॒యాద॑ద్భ్యో॒
 యం ద్వి॒ష్యాత్తమ॑ధస్ప॒దం ధ్యా॑యే॒ద్వజ్రే॑ణై॒వైనగ్గ్॑ స్తృణుతే .. 5. 1. 2.. ఆ॒హ॒
 పాపీ॑యాన్రు॒ద్రాదే॒వ యేనాఽగ్రం॑ వ॒జ్రీ వై స॒ప్తద॑శ చ .. 5. 1. 2..

11 ఉత్క్రా॒మోద॑క్రమీ॒దితి॒ ద్వాభ్యా॒ముత్క్ర॑మయతి॒ ప్రతి॑ష్ఠిత్యా॒ అను॑రూపాభ్యాం॒
 తస్మా॒దను॑రూపాః ప॒శవః॒ ప్ర జా॑యంతే॒ఽప ఉప॑ సృజతి॒ యత్ర॒ వా ఆప॑
 ఉప॒ గచ్ఛం॑తి॒ తదోష॑ధయః॒ ప్రతి॑ తిష్ఠం॒త్యోష॑ధీః ప్రతి॒ తిష్ఠం॑తీః
 ప॒శవోఽను॒ ప్రతి॑ తిష్ఠంతి ప॒శూన్, య॒జ్ఞో య॒జ్ఞం యజ॑మానో॒ యజ॑మానం
 ప్ర॒జాస్తస్మా॑ద॒ప ఉప॑ సృజతి॒ ప్రతి॑ష్ఠిత్యై॒ యద॑ధ్వ॒ర్యుర॑న॒గ్నావాహు॑తిం
 జుహు॒యాదం॒ధో᳚ఽధ్వ॒ర్యుః

12 స్యా॒ద్రక్షాꣳ॑సి య॒జ్ఞꣳ హ॑న్యు॒ర్॒హిర॑ణ్యము॒పాస్య॑ జుహోత్యగ్ని॒వత్యే॒వ
 జు॑హోతి॒ నాంధో᳚ఽధ్వ॒ర్యుర్భవ॑తి॒ న య॒జ్ఞꣳ రక్షాꣳ॑సి ఘ్నంతి॒
 జిఘ॑ర్మ్య॒గ్నిం మన॑సా ఘృ॒తేనేత్యా॑హ॒ మన॑సా॒ హి పురు॑షో య॒జ్ఞమ॑భి॒
 గచ్ఛ॑తి ప్రతి॒క్ష్యంతం॒ భువ॑నాని॒ విశ్వేత్యా॑హ॒ సర్వ॒గ్గ్॒ హ్యే॑ష
 ప్ర॒త్యంక్షేతి॑ పృ॒థుం తి॑ర॒శ్చా వయ॑సా బృ॒హంత॒మిత్యా॒హాల్పో॒ హ్యే॑ష
 జా॒తో మ॒హాన్

13 భవ॑తి॒ వ్యచి॑ష్ఠ॒మన్నꣳ॑ రభ॒సం విదా॑న॒మిత్యా॒హాన్న॑మే॒వాస్మై᳚
 స్వదయతి॒ సర్వ॑మస్మై స్వదతే॒ య ఏ॒వం వేదాత్వా॑ జిఘర్మి॒ వచ॑సా ఘృ॒తేనేత్యా॑హ॒
 తస్మా॒ద్యత్పురు॑షో॒ మన॑సాభి॒ గచ్ఛ॑తి॒ తద్వా॒చా వ॑దత్యర॒క్షసేత్యా॑హ॒
 రక్ష॑సా॒మప॑హత్యై॒ మర్య॑శ్రీః స్పృహ॒యద్వ॑ర్ణో అ॒గ్నిరిత్యా॒హాప॑ చితిమే॒వాస్మి॑న్
 దధా॒త్యప॑ చితిమాన్భవతి॒ య ఏ॒వం

14 వేద॒ మన॑సా॒ త్వై తామాప్తు॑మర్హతి॒ యామ॑ధ్వ॒ర్యుర॑న॒గ్నా వాహు॑తిం జు॒హోతి॒
 మన॑స్వతీభ్యాం జుహో॒త్యాహు॑త్యో॒రాప్త్యై॒ ద్వాభ్యాం॒ ప్రతి॑ష్ఠిత్యై యజ్ఞము॒ఖే
 య॑జ్ఞముఖే॒ వై క్రి॒యమా॑ణే య॒జ్ఞꣳ రక్షాꣳ॑సి జిఘాꣳసంత్యే॒తర్హి॒ ఖలు॒
 వా ఏ॒తద్య॑జ్ఞము॒ఖం యర్హ్యే॑న॒దాహు॑తిరశ్ను॒తే పరి॑ లిఖతి॒ రక్ష॑సా॒మప॑హత్యై
 తి॒సృభిః॒ పరి॑ లిఖతి త్రి॒వృద్వా అ॒గ్నిర్యావా॑నే॒వాగ్నిస్తస్మా॒ద్రక్షా॒గ్॒స్యప॑ హంతి

15 గాయత్రి॒యా పరి॑ లిఖతి॒ తేజో॒ వై గా॑య॒త్రీ తేజ॑సై॒వైనం॒ పరి॑ గృహ్ణాతి
 త్రి॒ష్టుభా॒ పరి॑ లిఖతీంద్రి॒యం వై త్రి॒ష్టుగిం॑ద్రి॒యేణై॒వైనం॒ పరి॑
 గృహ్ణాత్యను॒ష్టుభా॒ పరి॑ లిఖత్యను॒ష్టుప్సర్వా॑ణి॒ ఛందాꣳ॑సి పరి॒భూః
 పర్యా᳚ప్త్యై మధ్య॒తో॑ఽను॒ష్టుభా॒ వాగ్వా అ॑ను॒ష్టుప్తస్మా᳚న్మధ్య॒తో వా॒చా వ॑దామో
 గాయత్రి॒యా ప్ర॑థ॒మయా॒ పరి॑ లిఖ॒త్యథా॑ను॒ష్టుభాథ॑ త్రి॒ష్టుభా॒ తేజో॒
 వై గా॑య॒త్రీ య॒జ్ఞో॑ఽను॒ష్టుగిం॑ద్రి॒యం త్రి॒ష్టుప్తేజ॑సా చై॒వేంద్రి॒యేణ॑
 చోభ॒యతో॑ య॒జ్ఞం పరి॑ గృహ్ణాతి .. 5. 1. 3.. అం॒ధో᳚ఽధ్వ॒ర్యుర్మ॒హాన్భ॑వతి॒
 య ఏ॒వꣳ హం॑తి త్రి॒ష్టుభా॒ తేజో॒ వై గా॑య॒త్రీ త్రయో॑దశ చ .. 5. 1. 3..

16 దే॒వస్య॑ త్వా సవి॒తుః ప్ర॑స॒వ ఇతి॑ ఖనతి॒ ప్రసూ᳚త్యా॒ అథో॑ ధూ॒మమే॒వైతేన॑
 జనయతి॒ జ్యోతి॑ష్మంతం త్వాగ్నే సు॒ప్రతీ॑క॒మిత్యా॑హ॒ జ్యోతి॑రే॒వైతేన॑ జనయతి॒
 సో᳚ఽగ్నిర్జా॒తః ప్ర॒జాః శు॒చార్ప॑య॒త్తం దే॒వా అ॑ర్ధ॒ర్చేనా॑శమయంఛి॒వం
 ప్ర॒జాభ్యోఽహిꣳ॑సంత॒మిత్యా॑హ ప్ర॒జాభ్య॑ ఏ॒వైనꣳ॑ శమయతి॒ ద్వాభ్యాం᳚
 ఖనతి॒ ప్రతి॑ష్ఠిత్యా అ॒పాం పృ॒ష్ఠమ॒సీతి॑ పుష్కరప॒ర్ణమా

17 హ॑రత్య॒పాం వా ఏ॒తత్పృ॒ష్ఠం యత్పు॑ష్కరప॒ర్ణꣳ రూ॒పేణై॒వైన॒దా హ॑రతి
 పుష్కరప॒ర్ణేన॒ సంభ॑రతి॒ యోని॒ర్వా అ॒గ్నేః పు॑ష్కరప॒ర్ణꣳ సయో॑నిమే॒వాగ్నిꣳ
 సంభ॑రతి కృష్ణాజి॒నేన॒ సంభ॑రతి య॒జ్ఞో వై కృ॑ష్ణాజి॒నం య॒జ్ఞేనై॒వ
 య॒జ్ఞꣳ సంభ॑రతి॒ యద్గ్రా॒మ్యాణాం᳚ పశూ॒నాం చర్మ॑ణా సం॒భరే᳚ద్ గ్రా॒మ్యాన్
 ప॒శూఙ్ఛు॒చార్ప॑యేత్కృష్ణాజి॒నేన॒ సంభ॑రత్యార॒ణ్యానే॒వ ప॒శూన్

18 ఛు॒చార్ప॑యతి॒ తస్మా᳚థ్స॒మావ॑త్పశూ॒నాం ప్ర॒జాయ॑మానానామార॒ణ్యాః ప॒శవః॒
 కనీ॑యాꣳసః శు॒చా హ్యృ॑తా లో॑మ॒తః సంభ॑ర॒త్యతో॒ హ్య॑స్య॒ మేధ్యం॑
 కృష్ణాజి॒నం చ॑ పుష్కరప॒ర్ణం చ॒ స2ꣳ స్తృ॑ణాతీ॒యం వై కృ॑ష్ణాజి॒నమ॒సౌ
 పు॑ష్కరప॒ర్ణమా॒భ్యామే॒వైన॑ముభ॒యతః॒ పరి॑ గృహ్ణాత్య॒గ్నిర్దే॒వేభ్యో॒
 నిలా॑యత॒ తమథ॒ర్వాన్వ॑పశ్య॒దథ॑ర్వా త్వా ప్రథ॒మో నిర॑మంథదగ్న॒ ఇత్యా॑

19 ఽహ॒ య ఏ॒వైన॑మ॒న్వప॑శ్య॒త్తేనై॒వైన॒ꣳ॒ సంభ॑రతి॒ త్వామ॑గ్నే॒
 పుష్క॑రా॒దధీత్యా॑హ పుష్కరప॒ర్ణే హ్యే॑న॒ముప॑శ్రిత॒మవిం॑ద॒త్తము॑
 త్వా ద॒ధ్యఙ్ఙృషి॒రిత్యా॑హ ద॒ధ్యఙ్ వా ఆ॑థర్వ॒ణస్తే॑జ॒స్వ్యా॑సీ॒త్ తేజ॑
 ఏ॒వాస్మిం॑దధాతి॒ తము॑ త్వా పా॒థ్యో వృషేత్యా॑హ॒ పూర్వ॑మే॒వోది॒తముత్త॑రేణా॒భి
 గృ॑ణాతి

20 చత॒సృభిః॒ సంభ॑రతి చ॒త్వారి॒ ఛందాꣳ॑సి॒ ఛందో॑భిరే॒వ
 గా॑య॒త్రీభి॑ర్బ్రాహ్మ॒ణస్య॑ గాయ॒త్రో హి బ్రా᳚హ్మ॒ణస్త్రి॒ష్టుగ్భీ॑ రాజ॒న్య॑స్య॒
 త్రైష్టు॑భో॒ హి రా॑జ॒న్యో॑ యం కా॒మయే॑త॒ వసీ॑యాంథ్స్యా॒దిత్యు॒భయీ॑భి॒స్తస్య॒
 సంభ॑రే॒త్తేజ॑శ్చై॒వాస్మా॑ ఇంద్రి॒యం చ॑ స॒మీచీ॑ దధాత్యష్టా॒భిః
 సంభ॑రత్య॒ష్టాక్ష॑రా గాయ॒త్రీ గా॑య॒త్రో᳚ఽగ్నిర్యావా॑నే॒వాగ్నిస్తꣳ
 సంభ॑రతి॒ సీద॑ హోత॒రిత్యా॑హ దే॒వతా॑ ఏ॒వాస్మై॒ సꣳ సా॑దయతి॒ ని హోతేతి॑
 మను॒ష్యాం᳚థ్సꣳ సీ॑ద॒స్వేతి॒ వయాꣳ॑సి॒ జని॑ష్వా॒ హి జేన్యో॒ అగ్రే॒
 అహ్నా॒మిత్యా॑హ దేవమను॒ష్యానే॒వాస్మై॒ సꣳ స॑న్నా॒న్ ప్ర జ॑నయతి .. 5. 1. 4..

 ఐవ ప॒శూనితి॑ గృణాతి హోత॒రితి॑ స॒ప్తవిꣳ॑శతిశ్చ .. 5. 1. 4..

21 క్రూ॒రమి॑వ॒ వా అ॑స్యా ఏ॒తత్క॑రోతి॒ యత్ఖన॑త్య॒ప ఉప॑ సృజ॒త్యాపో॒ వై
 శాం॒తాః శాం॒తాభి॑రే॒వాస్యై॒ శుచꣳ॑ శమయతి॒ సం తే॑ వా॒యుర్మా॑త॒రిశ్వా॑
 దధా॒త్విత్యా॑హ ప్రా॒ణో వై వా॒యుః ప్రా॒ణేనై॒వాస్యై᳚ ప్రా॒ణꣳ సం ద॑ధాతి॒ సం
 తే॑ వా॒యురిత్యా॑హ॒ తస్మా᳚ద్వా॒యుప్ర॑చ్యుతా ది॒వో వృష్టి॑రీర్తే॒ తస్మై॑ చ దేవి॒
 వష॑డస్తు॒

22 తుభ్య॒మిత్యా॑హ॒ షడ్వా ఋ॒తవ॑ ఋ॒తుష్వే॒వ వృష్టిం॑ దధాతి॒
 తస్మా॒థ్సర్వా॑నృ॒తూన్, వ॑ర్షతి॒ యద్వ॑షట్ కు॒ర్యాద్యా॒తయా॑మాస్య వషట్కా॒రః
 స్యా॒ద్యన్న వ॑షట్ కు॒ర్యాద్రక్షాꣳ॑సి య॒జ్ఞꣳ హ॑న్యు॒ర్వడిత్యా॑హ
 ప॒రోఽక్ష॑మే॒వ వష॑ట్కరోతి॒ నాస్య॑ యా॒తయా॑మా వషట్కా॒రో భవ॑తి॒ న
 య॒జ్ఞꣳ రక్షాꣳ॑సి ఘ్నంతి॒ సుజా॑తో॒ జ్యోతి॑షా స॒హేత్య॑ను॒ష్టుభోప॑
 నహ్యత్యను॒ష్టుప్

23 సర్వా॑ణి॒ ఛందాꣳ॑సి॒ ఛందాꣳ॑సి॒ ఖలు॒ వా అ॒గ్నేః ప్రి॒యా త॒నూః
 ప్రి॒యయై॒వైనం॑ త॒నువా॒ పరి॑ దధాతి॒ వేదు॑కో॒ వాసో॑ భవతి॒ య ఏ॒వం వేద॑
 వారు॒ణో వా అ॒గ్నిరుప॑నద్ధ॒ ఉదు॑ తిష్ఠ స్వధ్వరో॒ర్ధ్వ ఊ॒షుణ॑ ఊ॒తయ॒ ఇతి॑
 సావి॒త్రీభ్యా॒ముత్తి॑ష్ఠతి సవి॒తృప్ర॑సూత ఏ॒వాస్యో॒ర్ధ్వాం వ॑రుణమే॒నిముథ్సృ॑జతి॒
 ద్వాభ్యాం॒ ప్రతి॑ష్ఠిత్యై॒ స జా॒తో గర్భో॑ అసి॒

24 రోద॑స్యో॒రిత్యా॑హే॒మే వై రోద॑సీ॒ తయో॑రే॒ష గర్భో॒
 యద॒గ్నిస్తస్మా॑దే॒వమా॒హాగ్నే॒ చారు॒ర్విభృ॑త॒ ఓష॑ధీ॒ష్విత్యా॑హ య॒దా హ్యే॑తం
 వి॒భరం॒త్యథ॒ చారు॑తరో॒ భవ॑తి॒ ప్ర మా॒తృభ్యో॒ అధి॒ కని॑క్రదద్గా॒
 ఇత్యా॒హౌష॑ధయో॒ వా అ॑స్య మా॒తర॒స్తాభ్య॑ ఏ॒వైనం॒ ప్ర చ్యా॑వయతి స్థి॒రో
 భ॑వ వీ॒డ్వం॑గ॒ ఇతి॑ గర్ద॒భ ఆ సా॑దయతి॒

25 సం న॑హ్యత్యే॒వైన॑మే॒తయా᳚ స్థే॒మ్నే గ॑ర్ద॒భేన॒ సం భ॑రతి॒
 తస్మా᳚ద్గర్ద॒భః ప॑శూ॒నాం భా॑రభా॒రిత॑మో గర్ద॒భేన॒ సం భ॑రతి॒
 తస్మా᳚ద్గర్ద॒భోఽప్య॑నాలే॒శేఽత్య॒న్యాన్ప॒శూన్మే᳚ద్య॒త్యన్న॒గ్గ్॒ హ్యే॑నేనా॒ర్కꣳ
 సం॒ భరం॑తి గర్ద॒భేన॒ సం భ॑రతి॒ తస్మా᳚ద్గర్ద॒భో ద్వి॒రేతాః॒ సన్కని॑ష్ఠం
 పశూ॒నాం ప్ర జా॑యతే॒ఽగ్నిర్హ్య॑స్య॒ యోనిం॑ ని॒ర్దహ॑తి ప్ర॒జాసు॒ వా ఏ॒ష
 ఏ॒తర్హ్యారూ॑ఢః॒

26 స ఈ᳚శ్వ॒రః ప్ర॒జాః శు॒చా ప్ర॒దహః॑ శి॒వో భ॑వ ప్ర॒జాభ్య॒ ఇత్యా॑హ
 ప్ర॒జాభ్య॑ ఏ॒వైనꣳ॑ శమయతి॒ మాను॑షీభ్య॒స్త్వమం॑గిర॒ ఇత్యా॑హ
 మాన॒వ్యో॑ హి ప్ర॒జా మా ద్యావా॑పృథి॒వీ అ॒భి శూ॑శుచో॒ మాంతరి॑క్షం॒
 మా వన॒స్పతీ॒నిత్యా॑హై॒భ్య ఏ॒వైనం॑ లో॒కేభ్యః॑ శమయతి॒ ప్రైతు॑ వా॒జీ
 కని॑క్రద॒దిత్యా॑హ వా॒జీ హ్యే॑ష నాన॑ద॒ద్రాస॑భః॒ పత్వేత్యా॑

27 ఽహ॒ రాస॑భ॒ ఇతి॒ హ్యే॑తమృష॒యోఽవ॑ద॒న్ భర॑న్న॒గ్నిం
 పు॑రీ॒ష్య॑మిత్యా॑హా॒గ్ని2ꣳ హ్యే॑ష భర॑తి॒ మా పా॒ద్యాయు॑షః
 పు॒రేత్యా॒హాయు॑రే॒వాస్మిం॑దధాతి॒ తస్మా᳚ద్గర్ద॒భః సర్వ॒మాయు॑రేతి॒ తస్మా᳚ద్గర్ద॒భే
 పు॒రాయు॑షః॒ ప్రమీ॑తే బిభ్యతి॒ వృషా॒గ్నిం వృష॑ణం॒ భర॒న్నిత్యా॑హ॒ వృషా॒
 హ్యే॑ష వృషా॒గ్నిర॒పాం గర్భꣳ॑

28 సము॒ద్రియ॒మిత్యా॑హా॒పాగ్ హ్యే॑ష గర్భో॒ యద॒గ్నిరగ్న॒ ఆ యా॑హి వీ॒తయ॒ ఇతి॒ వా
 ఇ॒మౌ లో॒కౌ వ్యై॑తా॒మగ్న॒ ఆ యా॑హి వీ॒తయ॒ ఇతి॒ యదాహా॒నయో᳚ర్లో॒కయో॒ర్వీత్యై॒
 ప్రచ్యు॑తో॒ వా ఏ॒ష ఆ॒యత॑నా॒దగ॑తః ప్రతి॒ష్ఠాꣳ స ఏ॒తర్హ్య॑ధ్వ॒ర్యుం చ॒
 యజ॑మానం చ ధ్యాయత్యృ॒తꣳ స॒త్యమిత్యా॑హే॒యం వా ఋ॒తమ॒సౌ

29 స॒త్యమ॒నయో॑రే॒వైనం॒ ప్రతి॑ ష్ఠాపయతి॒ నార్తి॒మార్చ్ఛ॑త్యధ్వ॒ర్యుర్న
 యజ॑మానో॒ వరు॑ణో॒ వా ఏ॒ష యజ॑మానమ॒భ్యైతి॒ యద॒గ్నిరుప॑నద్ధ॒
 ఓష॑ధయః॒ ప్రతి॑ గృహ్ణీతా॒గ్నిమే॒తమిత్యా॑హ॒ శాంత్యై॒ వ్యస్య॒న్విశ్వా॒
 అమ॑తీ॒రరా॑తీ॒రిత్యా॑హ॒ రక్ష॑సా॒మప॑ హత్యై ని॒షీద॑న్నో॒ అప॑ దుర్మ॒తిꣳ
 హ॑న॒దిత్యా॑హ॒ ప్రతి॑ష్ఠిత్యా॒ ఓష॑ధయః॒ ప్రతి॑ మోదధ్వ

30 మేన॒మిత్యా॒హౌష॑ధయో॒ వా అ॒గ్నేర్భా॑గ॒ధేయం॒ తాభి॑రే॒వైన॒ꣳ॒
 సమ॑ర్ధయతి॒ పుష్పా॑వతీః సుపిప్ప॒లా ఇత్యా॑హ॒ తస్మా॒దోష॑ధయః॒ ఫలం॑
 గృహ్ణంత్య॒యం వో॒ గర్భ॑ ఋ॒త్వియః॑ ప్ర॒త్నꣳ స॒ధస్థ॒మాస॑ద॒దిత్యా॑హ॒
 యాభ్య॑ ఏ॒వైనం॑ ప్రచ్యా॒వయ॑తి॒ తాస్వే॒వైనం॒ ప్రతి॑ ష్ఠాపయతి॒ ద్వాభ్యా॑ము॒పావ॑
 హరతి॒ ప్రతి॑ష్ఠిత్యై .. 5. 1. 5.. అ॒స్త్వ॒ను॒ష్టుబ॑సి సాదయ॒త్యారూ॑ఢః॒ పత్వేతి॒
 గర్భ॑మ॒సౌ మో॑దధ్వం॒ ద్విచ॑త్వారిꣳశచ్చ.. 5. 1. 5..

31 వా॒రు॒ణో వా అ॒గ్నిరుప॑నద్ధో॒ వి పాజ॒సేతి॒ వి స్రꣳ॑సయతి సవి॒తృప్ర॑సూత
 ఏ॒వాస్య॒ విషూ॑చీం వరుణమే॒నిం వి సృ॑జత్య॒ప ఉప॑ సృజ॒త్యాపో॒ వై శాం॒తాః
 శాం॒తాభి॑రే॒వాస్య॒ శుచꣳ॑ శమయతి తి॒సృభి॒రుప॑ సృజతి త్రి॒వృద్వా
 అ॒గ్నిర్యావా॑నే॒వాగ్నిస్తస్య॒ శుచꣳ॑ శమయతి మి॒త్రః స॒ꣳ॒సృజ్య॑
 పృథి॒వీమిత్యా॑హ మి॒త్రో వై శి॒వో దే॒వానాం॒ తేనై॒వై

32 న॒ꣳ॒ సꣳ సృ॑జతి॒ శాంత్యై॒ యద్గ్రా॒మ్యాణాం॒ పాత్రా॑ణాం క॒పాలైః᳚
 సꣳసృ॒జేద్గ్రా॒మ్యాణి॒ పాత్రా॑ణి శు॒చార్ప॑యేదర్మకపా॒లైః సꣳ సృ॑జత్యే॒తాని॒
 వా అ॑నుపజీవనీ॒యాని॒ తాన్యే॒వ శు॒చార్ప॑యతి॒ శర్క॑రాభిః॒ సꣳ సృ॑జతి॒
 ధృత్యా॒ అథో॑ శం॒త్వాయా॑జలో॒మైః సꣳ సృ॑జత్యే॒షా వా అ॒గ్నేః ప్రి॒యా
 త॒నూర్యద॒జా ప్రి॒యయై॒వైనం॑ త॒నువా॒ సꣳ సృ॑జ॒త్యథో॒ తేజ॑సా
 కృష్ణాజి॒నస్య॒ లోమ॑భిః॒ సꣳ

33 సృ॑జతి య॒జ్ఞో వై కృ॑ష్ణాజి॒నం య॒జ్ఞేనై॒వ య॒జ్ఞꣳ సꣳ
 సృ॑జతి రు॒ద్రాః సం॒భృత్య॑ పృథి॒వీమిత్యా॑హై॒తా వా ఏ॒తం దే॒వతా॒ అగ్రే॒
 సమ॑భరం॒తాభి॑రే॒వైన॒ꣳ॒ సం భ॑రతి మ॒ఖస్య॒ శిరో॒ఽసీత్యా॑హ య॒జ్ఞో
 వై మ॒ఖస్తస్యై॒తచ్ఛిరో॒ యదు॒ఖా తస్మా॑దే॒వమా॑హ య॒జ్ఞస్య॑ ప॒దే స్థ॒
 ఇత్యా॑హ య॒జ్ఞస్య॒ హ్యే॑తే

34 ప॒దే అథో॒ ప్రతి॑ష్ఠిత్యై॒ ప్రాన్యాభి॒ర్యచ్ఛ॒త్యన్వ॒న్యైర్మం॑త్రయతే
 మిథున॒త్వాయ॒ త్ర్యు॑ద్ధిం కరోతి॒ త్రయ॑ ఇ॒మే లో॒కా ఏ॒షాం లో॒కానా॒మాప్త్యై॒
 ఛందో॑భిః కరోతి వీ॒ర్యం॑ వై ఛందాꣳ॑సి వీ॒ర్యే॑ణై॒వైనాం᳚ కరోతి॒ యజు॑షా॒
 బిలం॑ కరోతి॒ వ్యావృ॑త్త్యా॒ ఇయ॑తీం కరోతి ప్ర॒జాప॑తినా యజ్ఞము॒ఖేన॒ సంమి॑తాం
 ద్విస్త॒నాం క॑రోతి॒ ద్యావా॑పృథి॒వ్యోర్దోహా॑య॒ చతుః॑స్తనాం కరోతి పశూ॒నాం
 దోహా॑యా॒ష్టాస్త॑నాం కరోతి॒ ఛంద॑సాం॒ దోహా॑య॒ నవా᳚శ్రిమభి॒ చర॑తః
 కుర్యాత్త్రి॒వృత॑మే॒వ వజ్రꣳ॑ సం॒భృత్య॒ భ్రాతృ॑వ్యాయ॒ ప్ర హ॑రతి॒
 స్తృత్యై॑ కృ॒త్వాయ॒ సా మ॒హీము॒ఖామితి॒ ని ద॑ధాతి దే॒వతా᳚స్వే॒వైనాం॒ ప్రతి॑
 ష్ఠాపయతి .. 5. 1. 6.. తేనై॒వ లోమ॑భి॒స్సమే॒తే అ॑భి॒చర॑త॒ ఏక॑విꣳశతిశ్చ
 .. 5. 1. 6..

35 స॒ప్తభి॑ర్ధూపయతి స॒ప్త వై శీ॑ర్ష॒ణ్యాః᳚ ప్రా॒ణాః శిర॑
 ఏ॒తద్య॒జ్ఞస్య॒ యదు॒ఖా శీ॒ర్॒షన్నే॒వ య॒జ్ఞస్య॑ ప్రా॒ణాంద॑ధాతి॒
 తస్మా᳚థ్స॒ప్త శీ॒ర్॒షన్ప్రా॒ణా అ॑శ్వ శ॒కేన॑ ధూపయతి ప్రాజాప॒త్యో వా అశ్వః॑
 సయోని॒త్వాయాది॑తి॒స్త్వేత్యా॑హే॒యం వా అది॑తి॒రది॑త్యై॒వాది॑త్యాం ఖనత్య॒స్యా
 అక్రూ॑రంకారాయ॒ న హి స్వః స్వꣳ హి॒నస్తి॑ దే॒వానాం᳚ త్వా॒ పత్నీ॒రిత్యా॑హ దే॒వానాం॒

36 వా ఏ॒తాం పత్న॒యోఽగ్రే॑ఽకుర్వం॒తాభి॑రే॒వైనాం᳚ దధాతి ధి॒షణా॒స్త్వేత్యా॑హ వి॒ద్యా
 వై ధి॒షణా॑ వి॒ద్యాభి॑రే॒వైనా॑మ॒భీంద్ధే॒ గ్నాస్త్వేత్యా॑హ॒ ఛందాꣳ॑సి॒ వై
 గ్నాశ్ఛందో॑భిరే॒వైనాగ్॑ శ్రపయతి॒ వరూ᳚త్రయ॒స్త్వేత్యా॑హ॒ హోత్రా॒ వై వరూ᳚త్రయో॒
 హోత్రా॑భిరే॒వైనాం᳚ పచతి॒ జన॑య॒స్త్వేత్యా॑హ దే॒వానాం॒ వై పత్నీ॒

37 ర్జన॑య॒స్తాభి॑రే॒వైనాం᳚ పచతి ష॒డ్భిః ప॑చతి॒ షడ్వా ఋ॒తవ॑
 ఋ॒తుభి॑రే॒వైనాం᳚ పచతి॒ ద్విః పచం॒త్విత్యా॑హ॒ తస్మా॒ద్ద్విః
 సం॑వథ్స॒రస్య॑ స॒స్యం ప॑చ్యతే వారు॒ణ్యు॑ఖాభీద్ధా॑ మై॒త్రియోపై॑తి॒
 శాంత్యై॑ దే॒వస్త్వా॑ సవి॒తోద్వ॑ప॒త్విత్యా॑హ సవి॒తృప్ర॑సూత ఏ॒వైనాం॒ బ్రహ్మ॑ణా
 దే॒వతా॑భి॒రుద్వ॑ప॒త్యప॑ద్యమానా పృథి॒వ్యాశా॒ దిశ॒ ఆ పృ॒ణే

38 త్యా॑హ॒ తస్మా॑ద॒గ్నిః సర్వా॒ దిశోఽను॒ వి భా॒త్యుత్తి॑ష్ఠ బృహ॒తీ భ॑వో॒ర్ధ్వా
 తి॑ష్ఠ ధ్రు॒వా త్వమిత్యా॑హ॒ ప్రతి॑ష్ఠిత్యా అసు॒ర్యం॑ పాత్ర॒మనా᳚చ్ఛృణ్ణ॒మా
 చ్ఛృ॑ణత్తి దేవ॒త్రాక॑రజ క్షీ॒రేణాఽ చ్ఛృ॑ణత్తి పర॒మం వా ఏ॒తత్పయో॒
 యద॑జక్షీ॒రం ప॑ర॒మేణై॒వైనాం॒ పయ॒సాఽచ్ఛృ॑ణత్తి॒ యజు॑షా॒ వ్యావృ॑త్త్యై॒
 ఛందో॑భి॒రా చ్ఛృ॑ణత్తి॒ ఛందో॑భి॒ర్వా ఏ॒షా క్రి॑యతే॒ ఛందో॑భిరే॒వ
 ఛందా॒గ్॒స్యా చ్ఛృ॑ణత్తి .. 5. 1. 7.. ఆ॒హ॒ దే॒వానాం॒ వై పత్నీః᳚ పృణై॒షా
 షట్చ॑ .. 5. 1. 7..

39 ఏక॑విꣳశత్యా॒ మాషైః᳚ పురుషశీ॒ర్॒షమచ్ఛై᳚త్యమే॒ధ్యా వై మాషా॑
 అమే॒ధ్యం పు॑రుషశీ॒ర్॒షమ॑మే॒ధ్యైరే॒వాస్యా॑మే॒ధ్యం ని॑రవ॒దాయ॒
 మేధ్యం॑ కృ॒త్వాహ॑ర॒త్యేక॑విꣳశతిర్భవంత్యేకవి॒ꣳ॒శో వై పురు॑షః॒
 పురు॑ష॒స్యాప్త్యై॒ వ్యృ॑ద్ధం॒ వా ఏ॒తత్ప్రా॒ణైర॑మే॒ధ్యం యత్పు॑రుషశీ॒ర్॒షꣳ
 స॑ప్త॒ధా వితృ॑ణ్ణాం వల్మీకవ॒పాం ప్రతి॒ ని ద॑ధాతి స॒ప్త వై శీ॑ర్ష॒ణ్యాః᳚
 ప్రా॒ణాః ప్రా॒ణైరే॒వైన॒థ్సమ॑ర్ధయతి మేధ్య॒త్వాయ॒ యావం॑తో॒

40 వై మృ॒త్యుబం॑ధవ॒స్తేషాం᳚ య॒మ ఆధి॑పత్యం॒ పరీ॑యాయ యమగా॒థాభిః॒
 పరి॑ గాయతి య॒మాదే॒వైన॑ద్వృంక్తే తి॒సృభిః॒ పరి॑ గాయతి॒ త్రయ॑ ఇ॒మే
 లో॒కా ఏ॒భ్య ఏ॒వైన॑ల్లో॒కేభ్యో॑ వృంక్తే॒ తస్మా॒ద్గాయ॑తే॒ న దేయం॒ గాథా॒
 హి తద్వృం॒క్తే᳚ఽగ్నిభ్యః॑ ప॒శూనా ల॑భతే॒ కామా॒ వా అ॒గ్నయః॒ కామా॑నే॒వావ॑
 రుంధే యత్ ప॒శూన్నాలభే॒తాన॑వరుద్ధా అస్య

41 ప॒శవః॑ స్యు॒ర్యత్ పర్య॑గ్నికృతానుథ్సృ॒జేద్య॑జ్ఞవేశ॒సం కు॑ర్యా॒ద్యథ్సగ్గ్॑
 స్థా॒పయే᳚ద్యా॒తయా॑మాని శీ॒ర్॒షాణి॑ స్యు॒ర్యత్ప॒శూనా॒లభ॑తే॒ తేనై॒వ
 ప॒శూనవ॑ రుంధే॒ యత్పర్య॑గ్నికృతానుథ్సృ॒జతి॑ శీ॒ర్॒ష్ణామయా॑తయామత్వాయ
 ప్రాజాప॒త్యేన॒ స2ꣳ స్థా॑పయతి య॒జ్ఞో వై ప్ర॒జాప॑తిర్య॒జ్ఞ ఏ॒వ య॒జ్ఞం
 ప్రతి॑ ష్ఠాపయతి ప్ర॒జాప॑తిః ప్ర॒జా అ॑సృజత॒ స రి॑రిచా॒నో॑ఽమన్యత॒ స
 ఏ॒తా ఆ॒ప్రీర॑పశ్య॒త్తాభి॒ర్వై స ము॑ఖ॒త

42 ఆ॒త్మాన॒మాప్రీ॑ణీత॒ యదే॒తా ఆ॒ప్రియో॒ భవం॑తి య॒జ్ఞో వై
 ప్ర॒జాప॑తిర్య॒జ్ఞమే॒వైతాభి॑ర్ముఖ॒త ఆ ప్రీ॑ణా॒త్యప॑రిమితఛందసో
 భవం॒త్యప॑రిమితః ప్ర॒జాప॑తిః ప్ర॒జాప॑తే॒రాప్త్యా॑ ఊనాతిరి॒క్తా మి॑థు॒నాః
 ప్రజా᳚త్యై లోమ॒శం వై నామై॒తచ్ఛందః॑ ప్ర॒జాప॑తేః ప॒శవో॑ లోమ॒శాః
 ప॒శూనే॒వావ॑ రుంధే॒ సర్వా॑ణి॒ వా ఏ॒తా రూ॒పాణి॒ సర్వా॑ణి రూ॒పాణ్య॒గ్నౌ చిత్యే᳚
 క్రియంతే॒ తస్మా॑దే॒తా అ॒గ్నేశ్చిత్య॑స్య

43 భవం॒త్యేక॑విꣳశతిꣳ సామిధే॒నీరన్వా॑హ॒ రుగ్వా
 ఏ॑కవి॒ꣳ॒శో రుచ॑మే॒వ గ॑చ్ఛ॒త్యథో᳚ ప్రతి॒ష్ఠామే॒వ ప్ర॑తి॒ష్ఠా
 హ్యే॑కవి॒ꣳ॒శశ్చతు॑ర్విꣳశతి॒మన్వా॑హ॒ చతు॑ర్విꣳశతిరర్ధమా॒సాః
 సం॑వథ్స॒రః సం॑వథ్స॒రో᳚ఽగ్నిర్వై᳚శ్వాన॒రః సా॒క్షాదే॒వ వై᳚శ్వాన॒రమవ॑
 రుంధే॒ పరా॑చీ॒రన్వా॑హ॒ పరా॑ఙివ॒ హి సు॑వ॒ర్గో లో॒కః సమా᳚స్త్వాగ్న ఋ॒తవో॑
 వర్ధయం॒త్విత్యా॑హ॒ సమా॑భిరే॒వాగ్నిం వ॑ర్ధయ

44 త్యృ॒తుభిః॑ సంవథ్స॒రం విశ్వా॒ ఆ భా॑హి ప్ర॒దిశః॑ పృథి॒వ్యా
 ఇత్యా॑హ॒ తస్మా॑ద॒గ్నిః సర్వా॒ దిశోఽను॒ వి భా॑తి॒ ప్రత్యౌ॑హతామ॒శ్వినా॑
 మృ॒త్యుమ॑స్మా॒దిత్యా॑హ మృ॒త్యుమే॒వాస్మా॒ద ప॑నుద॒త్యుద్వ॒యం
 తమ॑స॒స్పరీత్యా॑హ పా॒ప్మా వై తమః॑ పా॒ప్మాన॑మే॒వాస్మా॒దప॑ హం॒త్యగ॑న్మ॒
 జ్యోతి॑రుత్త॒మమిత్యా॑హా॒సౌ వా ఆ॑ది॒త్యో జ్యోతి॑రుత్త॒మమా॑ది॒త్యస్యై॒వ సాయు॑జ్యం
 గచ్ఛతి॒ న సం॑వథ్స॒రస్తి॑ష్ఠతి॒ నాస్య॒ శ్రీస్తి॑ష్ఠతి॒ యస్యై॒తాః
 క్రి॒యంతే॒ జ్యోతి॑ష్మతీముత్త॒మామన్వా॑హ॒ జ్యోతి॑రే॒వాస్మా॑ ఉ॒పరి॑ష్టాద్దధాతి
 సువ॒ర్గస్య॑ లో॒కస్యాను॑ఖ్యాత్యై .. 5. 1. 8.. యావం॑తోస్య ముఖ॒తశ్చిత్య॑స్య
 వర్ధయత్యాది॒త్యో᳚ష్టావిꣳ॑శతిశ్చ .. 5. 1. 8..

45 ష॒డ్భిర్దీ᳚క్షయతి॒ షడ్వా ఋ॒తవ॑ ఋ॒తుభి॑రే॒వైనం॑ దీక్షయతి
 స॒ప్తభి॑ర్దీక్షయతి స॒ప్త ఛందాꣳ॑సి॒ ఛందో॑భిరే॒వైనం॑ దీక్షయతి॒ విశ్వే॑
 దే॒వస్య॑ నే॒తురిత్య॑ను॒ష్టుభో᳚త్త॒మయా॑ జుహోతి॒ వాగ్వా అ॑ను॒ష్టుప్తస్మా᳚త్ప్రా॒ణానాం॒
 వాగు॑త్త॒మైక॑స్మాద॒క్షరా॒దనా᳚ప్తం ప్రథ॒మం ప॒దం తస్మా॒ద్యద్వా॒చోఽనా᳚ప్తం॒
 తన్మ॑ను॒ష్యా॑ ఉప॑ జీవంతి పూ॒ర్ణయా॑ జుహోతి పూ॒ర్ణ ఇ॑వ॒ హి ప్ర॒జాప॑తిః

46 ప్ర॒జాప॑తే॒రాప్త్యై॒ న్యూ॑నయా జుహోతి॒ న్యూ॑నా॒ద్ధి ప్ర॒జాప॑తిః ప్ర॒జా
 అసృ॑జత ప్ర॒జానా॒ꣳ॒ సృష్ట్యై॒ యద॒ర్చిషి॑ ప్రవృం॒జ్యాద్భూ॒తమవ॑
 రుంధీత॒ యదంగా॑రేషు భవి॒ష్యదంగా॑రేషు॒ ప్ర వృ॑ణక్తి భవి॒ష్యదే॒వావ॑
 రుంధే భవి॒ష్యద్ధి భూయో॑ భూ॒తాద్ద్వాభ్యాం॒ ప్ర వృ॑ణక్తి ద్వి॒పాద్యజ॑మానః॒
 ప్రతి॑ష్ఠిత్యై॒ బ్రహ్మ॑ణా॒ వా ఏ॒షా యజు॑షా॒ సంభృ॑తా॒ యదు॒ఖా సా
 యద్భిద్యే॒తార్తి॒మార్చ్ఛే॒

47 ద్యజ॑మానో హ॒న్యేతా᳚స్య య॒జ్ఞో మిత్రై॒తాము॒ఖాం త॒పేత్యా॑హ బ్రహ్మ॒ వై మి॒త్రో
 బ్రహ్మ॑న్నే॒వైనాం॒ ప్రతి॑ష్ఠాపయతి॒ నార్తి॒మార్చ్ఛ॑తి॒ యజ॑మానో॒ నాస్య॑ య॒జ్ఞో
 హ॑న్యతే॒ యది॒ భిద్యే॑త॒ తైరే॒వ క॒పాలైః॒ సꣳసృ॑జే॒థ్సైవ తతః॒
 ప్రాయ॑శ్చిత్తి॒ఱ్యో గ॒తశ్రీః॒ స్యాన్మ॑థి॒త్వా తస్యావ॑ దధ్యాద్భూ॒తో వా ఏ॒ష స స్వాం

48 దే॒వతా॒ముపై॑తి॒ యో భూతి॑కామః॒ స్యాద్య ఉ॒ఖాయై॑ సం॒భవే॒థ్స ఏ॒వ
 తస్య॑ స్యా॒దతో॒ హ్యే॑ష సం॒భవ॑త్యే॒ష వై స్వ॑యం॒భూర్నామ॒ భవ॑త్యే॒వ
 యం కా॒మయే॑త॒ భ్రాతృ॑వ్యమస్మై జనయేయ॒మిత్య॒న్యత॒స్తస్యా॒హృత్యావ॑
 దధ్యాథ్సా॒క్షాదే॒వాస్మై॒ భ్రాతృ॑వ్యం జనయత్యంబ॒రీషా॒దన్న॑కామ॒స్యావ॑
 దధ్యాదంబ॒రీషే॒ వా అన్నం॑ భ్రియతే॒ సయో᳚న్యే॒వాన్న॒

49 మవ॑ రుంధే॒ ముంజా॒నవ॑ దధా॒త్యూర్గ్ర్వై ముంజా॒ ఊర్జ॑మే॒వాస్మా॒ అపి॑
 దధాత్య॒గ్నిర్దే॒వేభ్యో॒ నిలా॑యత॒ స క్రు॑ము॒కం ప్రావి॑శత్క్రుము॒కమవ॑ దధాతి॒
 యదే॒వాస్య॒ తత్ర॒ న్య॑క్తం॒ తదే॒వావ॑ రుంధ॒ ఆజ్యే॑న॒ సం యౌ᳚త్యే॒తద్వా అ॒గ్నేః
 ప్రి॒యం ధామ॒ యదాజ్యం॑ ప్రి॒యేణై॒వైనం॒ ధామ్నా॒ సమ॑ర్ధయ॒త్యథో॒ తేజ॑సా॒

50 వైకం॑కతీ॒మా ద॑ధాతి॒ భా ఏ॒వావ॑ రుంధే శమీ॒మయీ॒మా ద॑ధాతి॒ శాంత్యై॒
 సీద॒ త్వం మా॒తుర॒స్యా ఉ॒పస్థ॒ ఇతి॑ తి॒సృభి॑ర్జా॒తముప॑ తిష్ఠతే॒ త్రయ॑
 ఇ॒మే లో॒కా ఏ॒ష్వే॑వ లో॒కేష్వా॒విదం॑ గచ్ఛ॒త్యథో᳚ ప్రా॒ణానే॒వాత్మంధ॑త్తే .. 5. 1. 9.. ప్ర॒జాప॑తిర్ ఋచ్ఛే॒థ్స్వామే॒వాన్నం॒ తేజ॑సా॒ చతు॑స్త్రిꣳశచ్చ .. 5. 1. 9..

51 న హ॑ స్మ॒ వై పు॒రాగ్నిరప॑రశువృక్ణం దహతి॒ తద॑స్మై
 ప్రయో॒గ ఏ॒వర్షి॑రస్వదయ॒ద్యద॑గ్నే॒ యాని॒ కాని॒ చేతి॑ స॒మిధ॒మా
 ద॑ధా॒త్యప॑రశువృక్ణమే॒వాస్మై᳚ స్వదయతి॒ సర్వ॑మస్మై స్వదతే॒ య ఏ॒వం
 వేదౌదుం॑బరీ॒మా ద॑ధా॒త్యూర్గ్వా ఉ॑దుం॒బర॒ ఊర్జ॑మే॒వాస్మా॒ అపి॑ దధాతి
 ప్ర॒జాప॑తిర॒గ్నిమ॑సృజత॒ తꣳ సృ॒ష్టꣳ రక్షాగ్॑స్య

52 జిఘాꣳసం॒థ్స ఏ॒తద్రా᳚క్షో॒ఘ్నమ॑పశ్య॒త్తేన॒ వై స రక్షా॒గ్॒స్యపా॑హత॒
 యద్రా᳚క్షో॒ఘ్నం భవ॑త్య॒గ్నేరే॒వ తేన॑ జా॒తాద్రక్షా॒గ్॒స్యప॑ హం॒త్యాశ్వ॑త్థీ॒మా
 ద॑ధాత్యశ్వ॒త్థో వై వన॒స్పతీ॑నాꣳ సపత్నసా॒హో విజి॑త్యై॒ వైకం॑కతీ॒మా
 ద॑ధాతి॒ భా ఏ॒వావ॑ రుంధే శమీ॒మయీ॒మా ద॑ధాతి॒ శాంత్యై॒ సꣳశి॑తం మే॒
 బ్రహ్మోదే॑షాం బా॒హూ అ॑తిర॒మిత్యు॑త్త॒మే ఔదుం॑బరీ

53 వాచయతి॒ బ్రహ్మ॑ణై॒వ క్ష॒త్రꣳ స2ꣳ శ్య॑తి క్ష॒త్రేణ॒ బ్రహ్మ॒
 తస్మా᳚ద్బ్రాహ్మ॒ణో రా॑జ॒న్య॑వా॒నత్య॒న్యం బ్రా᳚హ్మ॒ణం తస్మా᳚ద్రాజ॒న్యో᳚
 బ్రాహ్మ॒ణవా॒నత్య॒న్యꣳ రా॑జ॒న్యం॑ మృ॒త్యుర్వా ఏ॒ష యద॒గ్నిర॒మృత॒ꣳ॒
 హిర॑ణ్యꣳ రు॒క్మమంత॑రం॒ ప్రతి॑ ముంచతే॒ఽమృత॑మే॒వ మృ॒త్యోరం॒తర్ధ॑త్త॒
 ఏక॑విꣳశతినిర్బాధో భవ॒త్యేక॑విꣳశతి॒ర్వై దే॑వలో॒కా ద్వాద॑శ॒ మాసాః॒
 పంచ॒ర్తవ॒స్త్రయ॑ ఇ॒మే లో॒కా అ॒సావా॑ది॒త్య

54 ఏ॑కవి॒ꣳ॒శ ఏ॒తావం॑తో॒ వై దే॑వలో॒కాస్తేభ్య॑ ఏ॒వ భ్రాతృ॑వ్యమం॒తరే॑తి
 నిర్బా॒ధైర్వై దే॒వా అసు॑రాన్నిర్బా॒ధే॑ఽకుర్వత॒ తన్ని॑ర్బా॒ధానాం᳚ నిర్బాధ॒త్వం
 ని॑ర్బా॒ధీ భ॑వతి॒ భ్రాతృ॑వ్యానే॒వ ని॑ర్బా॒ధే కు॑రుతే సావిత్రి॒యా ప్రతి॑
 ముంచతే॒ ప్రసూ᳚త్యై॒ నక్తో॒షాసేత్యుత్త॑రయాహోరా॒త్రాభ్యా॑మే॒వైన॒ముద్య॑చ్ఛతే
 దే॒వా అ॒గ్నిం ధా॑రయంద్రవిణో॒దా ఇత్యా॑హ ప్రా॒ణా వై దే॒వా ద్ర॑విణో॒దా
 అ॑హోరా॒త్రాభ్యా॑మే॒వైన॑ము॒ద్యత్య॑

55 ప్రా॒ణైర్దా॑ధా॒రాసీ॑నః॒ ప్రతి॑ ముంచతే॒ తస్మా॒దాసీ॑నాః ప్ర॒జాః ప్ర జా॑యంతే
 కృష్ణాజి॒నముత్త॑రం॒ తేజో॒ వై హిర॑ణ్యం॒ బ్రహ్మ॑ కృష్ణాజి॒నం తేజ॑సా
 చై॒వైనం॒ బ్రహ్మ॑ణా చోభ॒యతః॒ పరి॑ గృహ్ణాతి॒ షడు॑ద్యామꣳ శి॒క్యం॑
 భవతి॒ షడ్వా ఋ॒తవ॑ ఋ॒తుభి॑రే॒వైన॒ముద్య॑చ్ఛతే॒ యద్ద్వాద॑శోద్యామꣳ
 సంవథ్స॒రేణై॒వ మౌం॒జం భ॑వ॒త్యూర్గ్వై ముంజా॑ ఊ॒ర్జైవైన॒ꣳ॒ సమ॑ర్ధయతి
 సుప॒ర్ణో॑ఽసి గ॒రుత్మా॒నిత్యవే᳚క్షతే రూ॒పమే॒వాస్యై॒తన్మ॑హి॒మానం॒ వ్యాచ॑ష్టే॒
 దివం॑ గచ్ఛ॒ సువః॑ ప॒తేత్యా॑హ సువ॒ర్గమే॒వైనం॑ లో॒కం గ॑మయతి .. 5. 1. 10..

 రక్షా॒గ్॒స్యౌదుం॑బరీ ఆది॒త్య ఉ॒ద్యత్య॒ సం చతు॑ర్విꣳశతిశ్చ .. 5. 1. 10..

56 సమి॑ద్ధో అం॒జన్కృద॑రం మతీ॒నాం ఘృ॒తమ॑గ్నే॒ మధు॑మ॒త్పిన్వ॑మానః . వా॒జీ
 వహ॑న్వా॒జినం॑ జాతవేదో దే॒వానాం᳚ వక్షి ప్రి॒యమా స॒ధస్థం᳚ .. ఘృ॒తేనాం॒జంథ్సం
 ప॒థో దే॑వ॒యానా᳚న్ ప్రజా॒నన్వా॒జ్యప్యే॑తు దే॒వాన్ . అను॑ త్వా సప్తే ప్ర॒దిశః॑ సచంతాగ్
 స్వ॒ధామ॒స్మై యజ॑మానాయ ధేహి .. ఈడ్య॒శ్చాసి॒ వంద్య॑శ్చ వాజిన్నా॒శుశ్చాసి॒
 మేధ్య॑శ్చ సప్తే . అ॒గ్నిష్ట్వా॑

57 దే॒వైర్వసు॑భిః స॒జోషాః᳚ ప్రీ॒తం వహ్నిం॑ వహతు జా॒తవే॑దాః .. స్తీ॒ర్ణం బ॒ర్॒హిః
 సు॒ష్టరీ॑మా జుషా॒ణోరు పృ॒థు ప్రథ॑మానం పృథి॒వ్యాం . దే॒వేభి॑ర్యు॒క్తమది॑తిః
 స॒జోషాః᳚ స్యో॒నం కృ॑ణ్వా॒నా సు॑వి॒తే ద॑ధాతు .. ఏ॒తా ఉ॑ వః సు॒భగా॑
 వి॒శ్వరూ॑పా॒ వి పక్షో॑భిః॒ శ్రయ॑మాణా॒ ఉదాతైః᳚ . ఋ॒ష్వాః స॒తీః క॒వషః॒
 శుంభ॑మానా॒ ద్వారో॑ దే॒వీః సు॑ప్రాయ॒ణా భ॑వంతు .. అం॒త॒రా మి॒త్రావరు॑ణా॒
 చరం॑తీ॒ ముఖం॑ య॒జ్ఞానా॑మ॒భి సం॑విదా॒నే . ఉ॒షాసా॑ వాꣳ

58 సుహిర॒ణ్యే సు॑శి॒ల్పే ఋ॒తస్య॒ యోనా॑వి॒హ సా॑దయామి .. ప్ర॒థ॒మా వాꣳ॑
 సర॒థినా॑ సు॒వర్ణా॑ దే॒వౌ పశ్యం॑తౌ॒ భువ॑నాని॒ విశ్వా᳚ . అపి॑ప్రయం॒
 చోద॑నా వాం॒ మిమా॑నా॒ హోతా॑రా॒ జ్యోతిః॑ ప్ర॒దిశా॑ ది॒శంతా᳚ .. ఆ॒ది॒త్యైర్నో॒
 భార॑తీ వష్టు య॒జ్ఞꣳ సర॑స్వతీ స॒హ రు॒ద్రైర్న॑ ఆవీత్ . ఇడోప॑హూతా॒ వసు॑భిః
 స॒జోషా॑ య॒జ్ఞం నో॑ దేవీర॒మృతే॑షు ధత్త .. త్వష్టా॑ వీ॒రం దే॒వకా॑మం జజాన॒
 త్వష్టు॒రర్వా॑ జాయత ఆ॒శురశ్వః॑ .

59 త్వష్టే॒దం విశ్వం॒ భువ॑నం జజాన బ॒హోః క॒ర్తార॑మి॒హ య॑క్షి హోతః ..

 అశ్వో॑ ఘృ॒తేన॒ త్మన్యా॒ సమ॑క్త॒ ఉప॑ దే॒వాꣳ ఋ॑తు॒శః పాథ॑ ఏతు .
 వన॒స్పతి॑ర్దేవలో॒కం ప్ర॑జా॒నన్న॒గ్నినా॑ హ॒వ్యా స్వ॑ది॒తాని॑ వక్షత్ ..

 ప్ర॒జాప॑తే॒స్తప॑సా వావృధా॒నః స॒ద్యో జా॒తో ద॑ధిషే య॒జ్ఞమ॑గ్నే .
 స్వాహా॑కృతేన హ॒విషా॑ పురోగా యా॒హి సా॒ధ్యా హ॒విర॑దంతు దే॒వాః .. 5. 1. 11..

 అ॒గ్నిష్ట్వా॑ వా॒మశ్వో॒ ద్వి చ॑త్వారిꣳశచ్చ .. 5. 1. 11..

 సా॒వి॒త్రాణి॒ వ్యృద్ధ॒ముత్క్రా॑మ దే॒వస్య॑ ఖనతి క్రూ॒రం వా॑రు॒ణః
స॒ప్తభి॒రేక॑విꣳశత్యా ష॒డ్భిర్న హ॑ స్మ॒ సమి॑ద్ధో అం॒జన్నేకా॑దశ ..

 సా॒వి॒త్రాణ్యుత్క్రా॑మ క్రూ॒రం వా॑రు॒ణః ప॒శవః॑ స్యు॒ర్న హ॑ స్మ॒ నవ॑
పంచా॒శత్ ..

 సా॒వి॒త్రాణి॑ హ॒విర॑దంతు దే॒వాః ..

పంచమకాండే ద్వితీయః ప్రశ్నః 2

1 విష్ణు॑ముఖా॒ వై దే॒వాశ్ఛందో॑భిరి॒మా3ꣳల్లో॒కాన॑నప
   జ॒య్యమ॒భ్య॑జయ॒న్॒ యద్వి॑ష్ణుక్ర॒మాన్క్రమ॑తే॒ విష్ణు॑రే॒వ భూ॒త్వా
   యజ॑మాన॒శ్ఛందో॑భిరి॒మా3ꣳల్లో॒కాన॑నపజ॒య్యమ॒భి జ॑యతి॒ విష్ణోః॒
   క్రమో᳚ఽస్యభిమాతి॒హేత్యా॑హ గాయ॒త్రీ వై పృ॑థి॒వీ త్రైష్టు॑భమం॒తరి॑క్షం॒
   జాగ॑తీ॒ ద్యౌరాను॑ష్టుభీ॒ర్దిశ॒శ్ఛందో॑భిరే॒వేమా3ꣳల్లో॒కాన్, య॑థాపూ॒ర్వమ॒భి
   జ॑యతి ప్ర॒జాప॑తిర॒గ్నిమ॑సృజత॒ సో᳚ఽస్మాథ్సృ॒ష్టః

2 పరా॑ఙై॒త్తమే॒తయాన్వై॒దక్రం॑ద॒దితి॒ తయా॒ వై సో᳚ఽగ్నేః ప్రి॒యం ధామావా॑రుంధ॒
   యదే॒తామ॒న్వాహా॒గ్నేరే॒వైతయా᳚ ప్రి॒యం ధామావ॑ రుంధ ఈశ్వ॒రో వా ఏ॒ష
   పరా᳚ఙ్ప్ర॒దఘో॒ యో వి॑ష్ణుక్ర॒మాన్క్రమ॑తే చత॒సృభి॒రా వ॑ర్తతే చ॒త్వారి॒
   ఛందాꣳ॑సి॒ ఛందాꣳ॑సి॒ ఖలు॒ వా అ॒గ్నేః ప్రి॒యా త॒నూః ప్రి॒యామే॒వాస్య॑
   త॒నువ॑మ॒భి

3 ప॒ర్యావ॑ర్తతే దక్షి॒ణా ప॒ర్యావ॑ర్తతే॒ స్వమే॒వ వీ॒ర్య॑మను॑
   ప॒ర్యావ॑ర్తతే॒ తస్మా॒ద్దక్షి॒ణోఽర్ధ॑ ఆ॒త్మనో॑ వీ॒ర్యా॑వత్త॒రోఽథో॑
   ఆది॒త్యస్యై॒వావృత॒మను॑ ప॒ర్యావ॑ర్తతే॒ శునః॒శేప॒మాజీ॑గర్తిం॒
   వరు॑ణోఽగృహ్ణా॒థ్స ఏ॒తాం వా॑రు॒ణీమ॑పశ్య॒త్తయా॒ వై స ఆ॒త్మానం॑
   వరుణపా॒శాద॑ముంచ॒ద్వరు॑ణో॒ వా ఏ॒తం గృ॑హ్ణాతి॒ య ఉ॒ఖాం ప్ర॑తిముం॒చత॒
   ఉదు॑త్త॒మం వ॑రుణ॒పాశ॑మ॒స్మదిత్యా॑హా॒త్మాన॑మే॒వైతయా॑

4 వరుణపా॒శాన్ముం॑చ॒త్యా త్వా॑హార్ష॒మిత్యా॒హాహ్యే॑న॒ꣳ॒ హర॑తి
   ధ్రు॒వస్తి॒ష్ఠావి॑చాచలి॒రిత్యా॑హ॒ ప్రతి॑ష్ఠిత్యై॒ విశ॑స్త్వా॒
   సర్వా॑వాఙ్ఛం॒త్విత్యా॑హ వి॒శైవైన॒ꣳ॒ సమ॑ర్ధయత్య॒స్మిన్రా॒ష్ట్రమధి॑
   శ్ర॒యేత్యా॑హ రా॒ష్ట్రమే॒వాస్మిం॑ధ్రు॒వమ॑క॒ర్యం కా॒మయే॑త రా॒ష్ట్ర2ꣳ
   స్యా॒దితి॒ తం మన॑సా ధ్యాయేద్రా॒ష్ట్రమే॒వ భ॑వ॒

5 త్యగ్రే॑ బృ॒హన్ను॒షసా॑మూ॒ర్ధ్వో అ॑స్థా॒దిత్యా॒హాగ్ర॑మే॒వైనꣳ॑
   సమా॒నానాం᳚ కరోతి నిర్జగ్మి॒వాంతమ॑స॒ ఇత్యా॑హ॒ తమ॑ ఏ॒వాస్మా॒దప॑ హంతి॒
   జ్యోతి॒షాగా॒దిత్యా॑హ॒ జ్యోతి॑రే॒వాస్మిం॑దధాతి చత॒సృభిః॑ సాదయతి చ॒త్వారి॒
   ఛందాꣳ॑సి॒ ఛందో॑భిరే॒వాతి॑చ్ఛందసోత్త॒మయా॒ వర్ష్మ॒ వా ఏ॒షా ఛంద॑సాం॒
   యదతి॑చ్ఛందా॒ వర్ష్మై॒వైనꣳ॑ సమా॒నానాం᳚ కరోతి॒ సద్వ॑తీ

6 భవతి స॒త్త్వమే॒వైనం॑ గమయతి వాథ్స॒ప్రేణోప॑ తిష్ఠత ఏ॒తేన॒ వై
   వ॑థ్స॒ప్రీర్భా॑లంద॒నో᳚ఽగ్నేః ప్రి॒యం ధామావా॑రుంధా॒గ్నేరే॒వైతేన॑ ప్రి॒యం
   ధామావ॑ రుంధ ఏకాద॒శం భ॑వత్యేక॒ధైవ యజ॑మానే వీ॒ర్యం॑ దధాతి॒ స్తోమే॑న॒
   వై దే॒వా అ॒స్మి3ꣳల్లో॒క ఆ᳚ర్ధ్నువ॒ఙ్ఛందో॑భిర॒ముష్మిం॒థ్స్తోమ॑స్యేవ॒ ఖలు॒
   వా ఏ॒తద్రూ॒పం యద్వా᳚థ్స॒ప్రం యద్వా᳚థ్స॒ప్రేణో॑ప॒ తిష్ఠ॑త

7 ఇ॒మమే॒వ తేన॑ లో॒కమ॒భి జ॑యతి॒ యద్వి॑ష్ణుక్ర॒మాన్క్రమ॑తే॒ఽముమే॒వ
 తైర్లో॒కమ॒భి జ॑యతి పూర్వే॒ద్యుః ప్ర క్రా॑మత్యుత్తరే॒ద్యురుప॑ తిష్ఠతే॒
 తస్మా॒ద్యోగే॒ఽన్యాసాం᳚ ప్ర॒జానాం॒ మనః॒, క్షేమే॒ఽన్యాసాం॒ తస్మా᳚ద్యాయావ॒రః,
 క్షే॒మ్యస్యే॑శే॒ తస్మా᳚ద్యాయావ॒రః, క్షే॒మ్యమ॒ధ్యవ॑స్యతి ము॒ష్టీ క॑రోతి॒
 వాచం॑ యచ్ఛతి య॒జ్ఞస్య॒ ధృత్యై᳚ .. 5. 2. 1.. సృ॒ష్టో᳚(1॒)భ్యే॑తయా॑
 భవతి॒ సద్వ॑త్యుప॒ తిష్ఠ॑తే॒ ద్విచ॑త్వారిꣳశచ్చ .. 5. 2. 1..

8 అన్న॑ప॒తేఽన్న॑స్య నో దే॒హీత్యా॑హా॒గ్నిర్వా అన్న॑పతిః॒ స ఏ॒వాస్మా॒ అన్నం॒
 ప్రయ॑చ్ఛత్యనమీ॒వస్య॑ శు॒ష్మిణ॒ ఇత్యా॑హాయ॒క్ష్మస్యేతి॒ వావైతదా॑హ॒
 ప్ర ప్ర॑దా॒తారం॑ తారిష॒ ఊర్జం॑ నో ధేహి ద్వి॒పదే॒ చతు॑ష్పద॒
 ఇత్యా॑హా॒శిష॑మే॒వైతామా శా᳚స్త॒ ఉదు॑ త్వా॒ విశ్వే॑ దే॒వా ఇత్యా॑హ ప్రా॒ణా వై
 విశ్వే॑ దే॒వాః

9 ప్రా॒ణైరే॒వైన॒ముద్య॑చ్ఛ॒తేఽగ్నే॒ భరం॑తు॒ చిత్తి॑భి॒రిత్యా॑హ॒ యస్మా॑
 ఏ॒వైనం॑ చి॒త్తాయో॒ద్యచ్ఛ॑తే॒ తేనై॒వైన॒ꣳ॒ సమ॑ర్ధయతి చత॒సృభి॒రా
 సా॑దయతి చ॒త్వారి॒ ఛందాꣳ॑సి॒ ఛందో॑భిరే॒వాతి॑చ్ఛందసోత్త॒మయా॒ వర్ష్మ॒
 వా ఏ॒షా ఛంద॑సాం॒ యదతి॑చ్ఛందా॒ వర్ష్మై॒వైనꣳ॑ సమా॒నానాం᳚ కరోతి॒
 సద్వ॑తీ భవతి స॒త్త్వమే॒వైనం॑ గమయతి॒ ప్రేద॑గ్నే॒ జ్యోతి॑ష్మాన్

10 యా॒హీత్యా॑హ॒ జ్యోతి॑రే॒వాస్మిం॑దధాతి త॒నువా॒ వా ఏ॒ష హి॑నస్తి॒
 యꣳ హి॒నస్తి॒ మా హిꣳ॑సీస్త॒నువా᳚ ప్ర॒జా ఇత్యా॑హ ప్ర॒జాభ్య॑
 ఏ॒వైనꣳ॑ శమయతి॒ రక్షాꣳ॑సి॒ వా ఏ॒తద్య॒జ్ఞꣳ స॑చంతే॒
 యదన॑ ఉ॒థ్సర్జ॒త్యక్రం॑ద॒దిత్యన్వా॑హ॒ రక్ష॑సా॒మప॑హత్యా॒
 అన॑సా వహం॒త్యప॑చితిమే॒వాస్మిం॑దధాతి॒ తస్మా॑దన॒స్వీ చ॑ ర॒థీ
 చాతి॑థీనా॒మప॑చితతమా॒

11 వప॑చితిమాన్భవతి॒ య ఏ॒వం వేద॑ స॒మిధా॒గ్నిం దు॑వస్య॒తేతి॑
 ఘృతానుషి॒క్తామవ॑సితే స॒మిధ॒మా ద॑ధాతి॒ యథాతి॑థయ॒ ఆగ॑తాయ
 స॒ర్పిష్వ॑దాతి॒థ్యం క్రి॒యతే॑ తా॒దృగే॒వ తద్గా॑యత్రి॒యా బ్రా᳚హ్మ॒ణస్య॑ గాయ॒త్రో
 హి బ్రా᳚హ్మ॒ణస్త్రి॒ష్టుభా॑ రాజ॒న్య॑స్య॒ త్రైష్టు॑భో॒ హి రా॑జ॒న్యో᳚ఽప్సు భస్మ॒
 ప్ర వే॑శయత్య॒ప్సుయో॑ని॒ర్వా అ॒గ్నిః స్వామే॒వైనం॒ యోనిం॑ గమయతి తి॒సృభిః॒
 ప్ర వే॑శయతి త్రి॒వృద్వా

12 అ॒గ్నిర్యావా॑నే॒వాగ్నిస్తం ప్ర॑తి॒ష్ఠాం గ॑మయతి॒ పరా॒ వా ఏ॒షో᳚ఽగ్నిం
 వ॑పతి॒ యో᳚ఽప్సు భస్మ॑ ప్రవే॒శయ॑తి॒ జ్యోతి॑ష్మతీభ్యా॒మవ॑ దధాతి॒
 జ్యోతి॑రే॒వాస్మిం॑దధాతి॒ ద్వాభ్యాం॒ ప్రతి॑ష్ఠిత్యై॒ పరా॒ వా ఏ॒ష ప్ర॒జాం
 ప॒శూన్, వ॑పతి॒ యో᳚ఽప్సు భస్మ॑ ప్రవే॒శయ॑తి॒ పున॑రూ॒ర్జా స॒హ ర॒య్యేతి॒
 పున॑రు॒దైతి॑ ప్ర॒జామే॒వ ప॒శూనా॒త్మంధ॑త్తే॒ పున॑స్త్వాది॒త్యా

13 రు॒ద్రా వస॑వః॒ సమిం॑ధతా॒మిత్యా॑హై॒తా వా ఏ॒తం దే॒వతా॒ అగ్రే॒
 సమైం᳚ధత॒ తాభి॑రే॒వైన॒ꣳ॒ సమిం॑ధే॒ బోధా॒ స బో॒ధీత్యుప॑ తిష్ఠతే
 బో॒ధయ॑త్యే॒వైనం॒ తస్మా᳚థ్సు॒ప్త్వా ప్ర॒జాః ప్ర బు॑ధ్యంతే యథాస్థా॒నముప॑
 తిష్ఠతే॒ తస్మా᳚ద్యథాస్థా॒నం ప॒శవః॒ పున॒రేత్యోప॑ తిష్ఠంతే .. 5. 2. 2.. వై
 విశ్వే॑ దే॒వా జ్యోతి॑ష్మా॒నప॑చితతమౌ త్రి॒వృద్వా ఆ॑ది॒త్యా ద్విచ॑త్వారిꣳశచ్చ
 .. 5. 2. 2..

14 యావ॑తీ॒ వై పృ॑థి॒వీ తస్యై॑ య॒మ ఆధి॑పత్యం॒ పరీ॑యాయ॒ యో వై
 య॒మం దే॑వ॒యజ॑నమ॒స్యా అని॑ర్యాచ్యా॒గ్నిం చి॑ను॒తే య॒మాయై॑న॒ꣳ॒
 స చి॑ను॒తేఽపే॒తేత్య॒ధ్యవ॑సాయయతి య॒మమే॒వ దే॑వ॒యజ॑నమ॒స్యై
 ని॒ర్యాచ్యా॒త్మనే॒ఽగ్నిం చి॑నుత ఇష్వ॒గ్రేణ॒ వా అ॒స్యా అనా॑మృతమి॒చ్ఛంతో॒
 నావిం॑దం॒తే దే॒వా ఏ॒తద్యజు॑రపశ్య॒న్నపే॒తేతి॒ యదే॒తేనా᳚ధ్యవసా॒యయ॒త్య

15 నా॑మృత ఏ॒వాగ్నిం చి॑నుత॒ ఉద్ధం॑తి॒ యదే॒వాస్యా॑ అమే॒ధ్యం తదప॑
 హంత్య॒పోఽవో᳚క్షతి॒ శాంత్యై॒ సిక॑తా॒ని వ॑పత్యే॒తద్వా అ॒గ్నేర్వై᳚శ్వాన॒రస్య॑
 రూ॒పꣳ రూ॒పేణై॒వ వై᳚శ్వాన॒రమవ॑ రుంధ॒ ఊషా॒న్ని వ॑పతి॒ పుష్టి॒ర్వా
 ఏ॒షా ప్ర॒జన॑నం॒ యదూషాః॒ పుష్ట్యా॑మే॒వ ప్ర॒జన॑నే॒ఽగ్నిం చి॑ను॒తేఽథో॑
 సం॒జ్ఞాన॑ ఏ॒వ సం॒జ్ఞాన॒గ్గ్॒ హ్యే॑తత్

16 ప॑శూ॒నాం యదూషా॒ ద్యావా॑పృథి॒వీ స॒హాస్తాం॒ తే వి॑య॒తీ అ॑బ్రూతా॒మస్త్వే॒వ
 నౌ॑ స॒హ య॒జ్ఞియ॒మితి॒ యద॒ముష్యా॑ య॒జ్ఞియ॒మాసీ॒త్తద॒స్యామ॑దధా॒త్త ఊషా॑
 అభవ॒న్॒ యద॒స్యా య॒జ్ఞియ॒మాసీ॒త్తద॒ముష్యా॑మదధా॒త్తద॒దశ్చం॒ద్రమ॑సి
 కృ॒ష్ణమూషా᳚న్ని॒వప॑న్న॒దో ధ్యా॑యే॒ద్ద్యావా॑పృథి॒వ్యోరే॒వ య॒జ్ఞియే॒ఽగ్నిం
 చి॑నుతే॒ఽయꣳ సో అ॒గ్నిరితి॑ వి॒శ్వామి॑త్రస్య

17 సూ॒క్తం భ॑వత్యే॒తేన॒ వై వి॒శ్వామి॑త్రో॒ఽగ్నేః ప్రి॒యం
 ధామావా॑రుంధా॒గ్నేరే॒వైతేన॑ ప్రి॒యం ధామావ॑ రుంధే॒ ఛందో॑భి॒ర్వై దే॒వాః
 సు॑వ॒ర్గ3ꣳలో॒కమా॑యం॒చత॑స్రః॒ ప్రాచీ॒రుప॑ దధాతి చ॒త్వారి॒
 ఛందాꣳ॑సి॒ ఛందో॑భిరే॒వ తద్యజ॑మానః సువ॒ర్గ3ꣳలో॒కమే॑తి॒ తేషాꣳ॑
 సువ॒ర్గ3ꣳలో॒కం య॒తాం దిశః॒ సమ॑వ్లీయంత॒ తే ద్వే పు॒రస్తా᳚థ్స॒మీచీ॒
 ఉపా॑దధత॒

18 ద్వే ప॒శ్చాథ్స॒మీచీ॒ తాభి॒ర్వై తే దిశో॑ఽదృꣳహ॒న్॒ యద్ద్వే
 పు॒రస్తా᳚థ్స॒మీచీ॑ ఉప॒దధా॑తి॒ ద్వే ప॒శ్చాథ్స॒మీచీ॑ ది॒శాం విధృ॑త్యా॒
 అథో॑ ప॒శవో॒ వై ఛందాꣳ॑సి ప॒శూనే॒వాస్మై॑ స॒మీచో॑ దధాత్య॒ష్టావుప॑
 దధాత్య॒ష్టాక్ష॑రా గాయ॒త్రీ గా॑య॒త్రో᳚ఽగ్నిర్యావా॑నే॒వాగ్నిస్తం చి॑నుతే॒ఽష్టావుప॑
 దధాత్య॒ష్టాక్ష॑రా గాయ॒త్రీ గా॑య॒త్రీ సు॑వ॒ర్గ3ꣳలో॒కమంజ॑సా వేద సువ॒ర్గస్య॑
 లో॒కస్య॒

19 ప్రజ్ఞా᳚త్యై॒ త్రయో॑దశ లోకం పృ॒ణా ఉప॑ దధా॒త్యేక॑విꣳశతిః॒ సం ప॑ద్యంతే
 ప్రతి॒ష్ఠా వా ఏ॑కవి॒ꣳ॒శః ప్ర॑తి॒ష్ఠా గార్హ॑పత్య ఏకవి॒ꣳ॒శస్యై॒వ
 ప్ర॑తి॒ష్ఠాం గార్హ॑పత్య॒మను॒ ప్రతి॑ తిష్ఠతి॒ ప్రత్య॒గ్నిం చి॑క్యా॒నస్తి॑ష్ఠతి॒
 య ఏ॒వం వేద॒ పంచ॑ చితీకం చిన్వీత ప్రథ॒మం చి॑న్వా॒నః పాంక్తో॑ య॒జ్ఞః
 పాంక్తాః᳚ ప॒శవో॑ య॒జ్ఞమే॒వ ప॒శూనవ॑ రుంధే॒ త్రి చి॑తీకం చిన్వీత ద్వి॒తీయం॑
 చిన్వా॒నస్త్రయ॑ ఇ॒మే లో॒కా ఏ॒ష్వే॑వ లో॒కేషు॒

20 ప్రతి॑ తిష్ఠ॒త్యేక॑ చితీకం చిన్వీత తృ॒తీయం॑ చిన్వా॒న ఏ॑క॒ధా వై
 సు॑వ॒ర్గో లో॒క ఏ॑క॒వృతై॒వ సు॑వ॒ర్గ3ꣳలో॒కమే॑తి॒ పురీ॑షేణా॒భ్యూ॑హతి॒
 తస్మా᳚న్మా॒ꣳ॒సేనాస్థి॑ ఛ॒న్నం న దు॒శ్చర్మా॑ భవతి॒ య ఏ॒వం వేద॒ పంచ॒
 చిత॑యో భవంతి పం॒చభిః॒ పురీ॑షైర॒భ్యూ॑హతి॒ దశ॒ సం ప॑ద్యంతే॒
 దశా᳚క్షరా వి॒రాడన్నం॑ వి॒రాడ్వి॒రాజ్యే॒వాన్నాద్యే॒ ప్రతి॑ తిష్ఠతి .. 5. 2. 3..

 అ॒ధ్య॒వ॒సా॒యయ॑తి॒ హ్యే॑తద్వి॒శ్వామి॑త్రస్యాఽదధత॒ ద్వే లో॒కస్య॑ లో॒కేషు॑
 స॒ప్తచ॑త్వారిꣳశచ్చ .. 5. 2. 3..

21 వి వా ఏ॒తౌ ద్వి॑షాతే॒ యశ్చ॑ పు॒రాగ్నిర్యశ్చో॒ఖాయా॒ꣳ॒ సమి॑త॒మితి॑
 చత॒సృభిః॒ సం ని వ॑పతి చ॒త్వారి॒ ఛందాꣳ॑సి॒ ఛందాꣳ॑సి॒ ఖలు॒ వా
 అ॒గ్నేః ప్రి॒యా త॒నూః ప్రి॒యయై॒వైనౌ॑ త॒నువా॒ సꣳ శా᳚స్తి॒ సమి॑త॒మిత్యా॑హ॒
 తస్మా॒ద్బ్రహ్మ॑ణా క్ష॒త్రꣳ సమే॑తి॒ యథ్సం॒ న్యుప్య॑ వి॒ హర॑తి॒ తస్మా॒ద్బ్రహ్మ॑ణా
 క్ష॒త్రం వ్యే᳚త్యృ॒తుభి॒

22 ర్వా ఏ॒తం దీ᳚క్షయంతి॒ స ఋ॒తుభి॑రే॒వ వి॒ముచ్యో॑ మా॒తేవ॑ పు॒త్రం పృ॑థి॒వీ
 పు॑రీ॒ష్య॑మిత్యా॑హ॒ర్తుభి॑రే॒వైనం॑ దీక్షయి॒త్వర్తుభి॒ర్వి ముం॑చతి వైశ్వాన॒ర్యా
 శి॒క్య॑మా ద॑త్తే స్వ॒దయ॑త్యే॒వైన॑న్నైరృ॒తీః కృ॒ష్ణాస్తి॒స్రస్తుష॑పక్వా
 భవంతి॒ నిరృ॑త్యై॒ వా ఏ॒తద్భా॑గ॒ధేయం॒ యత్తుషా॒ నిరృ॑త్యై రూ॒పం
 కృ॒ష్ణꣳ రూ॒పేణై॒వ నిరృ॑తిం ని॒రవ॑దయత ఇ॒మాం దిశం॑ యంత్యే॒షా

23 వై నిరృ॑త్యై॒ దిక్స్వాయా॑మే॒వ ది॒శి నిరృ॑తిం ని॒రవ॑దయతే॒ స్వకృ॑త॒
 ఇరి॑ణ॒ ఉప॑ దధాతి ప్రద॒రే వై॒తద్వై నిరృ॑త్యా ఆ॒యత॑న॒గ్గ్॒ స్వ ఏ॒వాయత॑నే॒
 నిరృ॑తిం ని॒రవ॑దయతే శి॒క్య॑మ॒భ్యుప॑ దధాతి నైరృ॒తో వై పాశః॑
 సా॒క్షాదే॒వైనం॑ నిరృతిపా॒శాన్ముం॑చతి తి॒స్ర ఉప॑ దధాతి త్రేధావిహి॒తో వై
 పురు॑షో॒ యావా॑నే॒వ పురు॑ష॒స్తస్మా॒న్నిరృ॑తి॒మవ॑ యజతే॒ పరా॑చీ॒రుప॑

24 దధాతి॒ పరా॑చీమే॒వాస్మా॒న్నిరృ॑తిం॒ ప్ర ణు॑ద॒తేఽప్ర॑తీక్ష॒మా యం॑తి॒
 నిరృ॑త్యా అం॒తర్హి॑త్యై మార్జయి॒త్వోప॑ తిష్ఠంతే మేధ్య॒త్వాయ॒ గార్హ॑పత్య॒ముప॑
 తిష్ఠంతే నిరృతిలో॒క ఏ॒వ చ॑రి॒త్వా పూ॒తా దే॑వలో॒కము॒పావ॑ర్తంత॒ ఏక॒యోప॑
 తిష్ఠంత ఏక॒ధైవ యజ॑మానే వీ॒ర్యం॑ దధతి ని॒వేశ॑నః సం॒గమ॑నో॒
 వసూ॑నా॒మిత్యా॑హ ప్ర॒జా వై ప॒శవో॒ వసు॑ ప్ర॒జయై॒వైనం॑ ప॒శుభిః॒
 సమ॑ర్ధయంతి .. 5. 2. 4.. ఋ॒తుభి॑రే॒షా పరా॑చీ॒రుపా॒ఽష్టా చ॑త్వారిꣳశచ్చ
 .. 5. 2. 4..

25 పు॒రు॒ష॒మా॒త్రేణ॒ వి మి॑మీతే య॒జ్ఞేన॒ వై పురు॑షః॒
 సంమి॑తో యజ్ఞప॒రుషై॒వైనం॒ వి మి॑మీతే॒ యావా॒న్పురు॑ష
 ఊ॒ర్ధ్వబా॑హు॒స్తావా᳚న్భవత్యే॒తావ॒ద్వై పురు॑షే వీ॒ర్యం॑ వీ॒ర్యే॑ణై॒వైనం॒
 వి మి॑మీతే ప॒క్షీ భ॑వతి॒ న హ్య॑ప॒క్షః పతి॑తు॒మర్హ॑త్యర॒త్నినా॑ ప॒క్షౌ
 ద్రాఘీ॑యాꣳసౌ భవత॒స్తస్మా᳚త్ప॒క్షప్ర॑వయాꣳసి॒ వయాꣳ॑సి వ్యామమా॒త్రౌ
 ప॒క్షౌ చ॒ పుచ్ఛం॑ చ భవత్యే॒తావ॒ద్వై పురు॑షే వీ॒ర్యం॑

26 వీ॒ర్య॑సంమితో॒ వేణు॑నా॒ వి మి॑మీత ఆగ్నే॒యో వై వేణుః॑ సయోని॒త్వాయ॒ యజు॑షా
 యునక్తి॒ యజు॑షా కృషతి॒ వ్యావృ॑త్త్యై షడ్గ॒వేన॑ కృషతి॒ షడ్వా ఋ॒తవ॑
 ఋ॒తుభి॑రే॒వైనం॑ కృషతి॒ యద్ద్వా॑దశ గ॒వేన॑ సంవథ్స॒రేణై॒వేయం వా
 అ॒గ్నేర॑తి దా॒హాద॑బిభే॒థ్సైతద్ ద్వి॑గు॒ణమ॑పశ్యత్ కృ॒ష్టం చాకృ॑ష్టం చ॒
 తతో॒ వా ఇ॒మాం నాత్య॑దహ॒ద్యత్కృ॒ష్టం చాకృ॑ష్టం చ॒

27 భవ॑త్య॒స్యా అన॑తిదాహాయ ద్విగు॒ణం త్వా అ॒గ్నిముద్యం॑తుమర్హ॒తీత్యా॑హు॒ర్యత్కృ॒ష్టం
 చాకృ॑ష్టం చ॒ భవ॑త్య॒గ్నేరుద్య॑త్యా ఏ॒తావం॑తో॒ వై ప॒శవో᳚ ద్వి॒పాద॑శ్చ॒
 చతు॑ష్పాదశ్చ॒ తాన్, యత్ప్రాచ॑ ఉథ్సృ॒జేద్రు॒ద్రాయాపి॑ దధ్యా॒ద్యద్ద॑క్షి॒ణా
 పి॒తృభ్యో॒ ని ధు॑వే॒ద్యత్ప్ర॒తీచో॒ రక్షాꣳ॑సి హన్యు॒రుదీ॑చ॒ ఉథ్సృ॑జత్యే॒షా
 వై దే॑వమను॒ష్యాణాꣳ॑ శాం॒తా దిక్

28 తామే॒వైనా॒ననూథ్సృ॑జ॒త్యథో॒ ఖల్వి॒మాం దిశ॒ముథ్సృ॑జత్య॒సౌ వా
 ఆ॑ది॒త్యః ప్రా॒ణః ప్రా॒ణమే॒వైనా॒ననూథ్సృ॑జతి దక్షి॒ణా ప॒ర్యావ॑ర్తంతే॒
 స్వమే॒వ వీ॒ర్య॑మను॑ ప॒ర్యావ॑ర్తంతే॒ తస్మా॒ద్దక్షి॒ణోఽర్ధ॑ ఆ॒త్మనో॑
 వీ॒ర్యా॑వత్త॒రోఽథో॑ ఆది॒త్యస్యై॒వావృత॒మను॑ ప॒ర్యావ॑ర్తంతే॒ తస్మా॒త్పరాం᳚చః
 ప॒శవో॒ వి తి॑ష్ఠంతే ప్ర॒త్యంచ॒ ఆ వ॑ర్తంతే తి॒స్రస్తి॑స్రః॒ సీతాః᳚

29 కృషతి త్రి॒వృత॑మే॒వ య॑జ్ఞము॒ఖే వి యా॑తయ॒త్యోష॑ధీర్వపతి॒
 బ్రహ్మ॒ణాన్న॒మవ॑ రుంధే॒ఽర్కే᳚ఽర్కశ్చీ॑యతే చతుర్ద॒శభి॑ర్వపతి స॒ప్త
 గ్రా॒మ్యా ఓష॑ధయః స॒ప్తార॒ణ్యా ఉ॒భయీ॑షా॒మవ॑రుద్ధ్యా॒ అన్న॑స్యాన్నస్య
 వప॒త్యన్న॑స్యాన్న॒స్యావ॑రుద్ధ్యై కృ॒ష్టే వ॑పతి కృ॒ష్టే హ్యోష॑ధయః ప్రతి॒
 తిష్ఠం॑త్యను సీ॒తం వ॑పతి॒ ప్రజా᳚త్యై ద్వాద॒శసు॒ సీతా॑సు వపతి॒ ద్వాద॑శ॒
 మాసాః᳚ సంవథ్స॒రః సం॑వథ్స॒రేణై॒వాస్మా॒ అన్నం॑ పచతి॒ యద॑గ్ని॒చి

30 దన॑వరుద్ధస్యాశ్నీ॒యాదవ॑రుద్ధేన॒ వ్యృ॑ధ్యేత॒ యే వన॒స్పతీ॑నాం
 ఫల॒గ్రహ॑య॒స్తాని॒ధ్మేఽపి॒ ప్రోక్షే॒దన॑వరుద్ధ॒స్యావ॑రుద్ధ్యై ది॒గ్భ్యో
 లో॒ష్టాంథ్సమ॑స్యతి ది॒శామే॒వ వీ॒ర్య॑మవ॒రుధ్య॑ ది॒శాం వీ॒ర్యే᳚ఽగ్నిం చి॑నుతే॒
 యం ద్వి॒ష్యాద్యత్ర॒ స స్యాత్తస్యై॑ ది॒శో లో॒ష్టమా హ॑రే॒దిష॒మూర్జ॑మ॒హమి॒త ఆ
 ద॑ద॒ ఇతీష॑మే॒వోర్జం॒ తస్యై॑ ది॒శోఽవ॑ రుంధే॒ క్షోధు॑కో భవతి॒ యస్తస్యాం᳚
 ది॒శి భవ॑త్యుత్తరవే॒దిముప॑ వపత్యుత్తరవే॒ద్యాగ్ హ్య॑గ్నిశ్చీ॒యతేఽథో॑ ప॒శవో॒
 వా ఉ॑త్తరవే॒దిః ప॒శూనే॒వావ॑ రుం॒ధేఽథో॑ యజ్ఞప॒రుషోఽనం॑తరిత్యై .. 5. 2. 5.. చ॒ భ॒వ॒త్యే॒తావ॒ద్వై పురు॑షే వీ॒ర్యం॑ యత్కృ॒ష్టం చాఽకృ॑ష్టం చ॒
 దిఖ్సీతా॑ అగ్ని॒ చిదవ॒ పంచ॑ విꣳశతిశ్చ .. 5. 2. 5..

31 అగ్నే॒ తవ॒ శ్రవో॒ వయ॒ ఇతి॒ సిక॑తా॒ ని వ॑పత్యే॒తద్వా అ॒గ్నేర్వై᳚శ్వాన॒రస్య॑
 సూ॒క్తꣳ సూ॒క్తేనై॒వ వై᳚శ్వాన॒రమవ॑ రుంధే ష॒డ్భిర్ని వ॑పతి॒
 షడ్వా ఋ॒తవః॑ సంవథ్స॒రః సం॑వథ్స॒రో᳚ఽగ్నిర్వై᳚శ్వాన॒రః సా॒క్షాదే॒వ
 వై᳚శ్వాన॒రమవ॑ రుంధే సము॒ద్రం వై నామై॒తచ్ఛందః॑ సము॒ద్రమను॑ ప్ర॒జాః ప్ర
 జా॑యంతే॒ యదే॒తేన॒ సిక॑తాని॒ వప॑తి ప్ర॒జానాం᳚ ప్ర॒జన॑నా॒యేంద్రో॑

32 వృ॒త్రాయ॒ వజ్రం॒ ప్రాహ॑ర॒థ్స త్రే॒ధా వ్య॑భవ॒త్ స్ఫ్యస్తృతీ॑య॒ꣳ॒
 రథ॒స్తృతీ॑యం॒ యూప॒స్తృతీ॑యం॒ యే᳚ఽన్తః శ॒రా అశీ᳚ర్యంత॒
 తాః శర్క॑రా అభవం॒తచ్ఛర్క॑రాణాꣳ శర్కర॒త్వం వజ్రో॒ వై శర్క॑రాః
 ప॒శుర॒గ్నిర్యచ్ఛర్క॑రాభిర॒గ్నిం ప॑రి మి॒నోతి॒ వజ్రే॑ణై॒వాస్మై॑ ప॒శూన్పరి॑
 గృహ్ణాతి॒ తస్మా॒ద్వజ్రే॑ణ ప॒శవః॒ పరి॑ గృహీతా॒స్తస్మా॒త్ స్థేయా॒నస్థే॑యసో॒
 నోప॑ హరతే త్రి స॒ప్తాభిః॑ ప॒శుకా॑మస్య॒

33 పరి॑ మినుయాథ్స॒ప్త వై శీ॑ర్ష॒ణ్యాః᳚ ప్రా॒ణాః ప్రా॒ణాః ప॒శవః॑
 ప్రా॒ణైరే॒వాస్మై॑ ప॒శూనవ॑ రుంధే త్రిణ॒వాభి॒ర్భ్రాతృ॑వ్యవతస్త్రి॒వృత॑మే॒వ
 వజ్రꣳ॑ సం॒భృత్య॒ భ్రాతృ॑వ్యాయ॒ ప్ర హ॑రతి॒ స్తృత్యా॒ అప॑రిమితాభిః॒
 పరి॑ మినుయా॒దప॑రిమిత॒స్యావ॑రుద్ధ్యై॒ యం కా॒మయే॑తాప॒శుః స్యా॒దిత్యప॑రిమిత్య॒
 తస్య॒ శర్క॑రాః॒ సిక॑తా॒ వ్యూ॑హే॒దప॑రిగృహీత ఏ॒వాస్య॑ విషూ॒చీన॒ꣳ॒
 రేతః॒ పరా॑ సించత్యప॒శురే॒వ భ॑వతి॒

34 యం కా॒మయే॑త పశు॒మాంథ్స్యా॒దితి॑ పరి॒మిత్య॒ తస్య॒ శర్క॑రాః॒ సిక॑తా॒
 వ్యూ॑హే॒త్పరి॑గృహీత ఏ॒వాస్మై॑ సమీ॒చీన॒ꣳ॒ రేతః॑ సించతి పశు॒మానే॒వ
 భ॑వతి సౌ॒మ్యా వ్యూ॑హతి॒ సోమో॒ వై రే॑తో॒ధా రేత॑ ఏ॒వ తద్ద॑ధాతి గాయత్రి॒యా
 బ్రా᳚హ్మ॒ణస్య॑ గాయ॒త్రో హి బ్రా᳚హ్మ॒ణస్త్రి॒ష్టుభా॑ రాజ॒న్య॑స్య॒ త్రైష్టు॑భో॒
 హి రా॑జ॒న్యః॑ శం॒యుం బా॑ర్హస్ప॒త్యం మేధో॒ నోపా॑నమ॒థ్సో᳚ఽగ్నిం ప్రావి॑శ॒

35 థ్సో᳚ఽగ్నేః కృష్ణో॑ రూ॒పం కృ॒త్వోదా॑యత॒ సోఽశ్వం॒ ప్రావి॑శ॒త్
 సోఽశ్వ॑స్యావాంతరశ॒ఫో॑ఽభవ॒ద్యదశ్వ॑మాక్ర॒మయ॑తి॒ య ఏ॒వ
 మేధోఽశ్వం॒ ప్రావి॑శ॒త్తమే॒వావ॑ రుంధే ప్ర॒జాప॑తినా॒గ్నిశ్చే॑త॒వ్య॑
 ఇత్యా॑హుః ప్రాజాప॒త్యోఽశ్వో॒ యదశ్వ॑మాక్ర॒మయ॑తి ప్ర॒జాప॑తినై॒వాగ్నిం
 చి॑నుతే పుష్కరప॒ర్ణముప॑ దధాతి॒ యోని॒ర్వా అ॒గ్నేః పు॑ష్కరప॒ర్ణꣳ
 సయో॑నిమే॒వాగ్నిం చి॑నుతే॒ఽపాం పృ॒ష్ఠమ॒సీత్యుప॑ దధాత్య॒పాం వా ఏ॒తత్పృ॒ష్ఠం
 యత్పు॑ష్కరప॒ర్ణꣳ రూ॒పేణై॒వైన॒దుప॑ దధాతి .. 5. 2. 6.. ఇంద్రః॑ ప॒శుకా॑మస్య
 భవత్యవిశ॒థ్సయో॑నిం విꣳశ॒తిశ్చ॑ .. 5. 2. 6..

36 బ్రహ్మ॑ జజ్ఞా॒నమితి॑ రు॒క్మముప॑ దధాతి॒ బ్రహ్మ॑ముఖా॒ వై ప్ర॒జాప॑తిః ప్ర॒జా
 అ॑సృజత॒ బ్రహ్మ॑ముఖా ఏ॒వ తత్ప్ర॒జా యజ॑మానః సృజతే॒ బ్రహ్మ॑ జజ్ఞా॒నమిత్యా॑హ॒
 తస్మా᳚ద్బ్రాహ్మ॒ణో ముఖ్యో॒ ముఖ్యో॑ భవతి॒ య ఏ॒వం వేద॑ బ్రహ్మవా॒దినో॑ వదంతి॒
 న పృ॑థి॒వ్యాం నాంతరి॑క్షే॒ న ది॒వ్య॑గ్నిశ్చే॑త॒వ్య॑ ఇతి॒ యత్పృ॑థి॒వ్యాం
 చి॑న్వీ॒త పృ॑థి॒వీꣳ శు॒చార్ప॑యే॒న్నౌష॑ధయో॒ న వన॒స్పత॑యః॒

37 ప్ర జా॑యేర॒న్॒ యదం॒తరి॑క్షే చిన్వీ॒తాంతరి॑క్షꣳ శు॒చార్ప॑యే॒న్న
 వయాꣳ॑సి॒ ప్ర జా॑యేర॒న్॒ యద్ది॒వి చి॑న్వీ॒త దివꣳ॑ శు॒చార్ప॑యే॒న్న
 ప॒ర్జన్యో॑ వర్షేద్రు॒క్మముప॑ దధాత్య॒మృతం॒ వై హిర॑ణ్యమ॒మృత॑ ఏ॒వాగ్నిం
 చి॑నుతే॒ ప్రజా᳚త్యై హిర॒ణ్మయం॒ పురు॑ష॒ముప॑ దధాతి యజమానలో॒కస్య॒
 విధృ॑త్యై॒ యదిష్ట॑కాయా॒ ఆతృ॑ణ్ణమనూపద॒ధ్యాత్ప॑శూ॒నాం చ॒ యజ॑మానస్య
 చ ప్రా॒ణమపి॑ దధ్యాద్దక్షిణ॒తః

38 ప్రాంచ॒ముప॑ దధాతి దా॒ధార॑ యజమానలో॒కం న ప॑శూ॒నాం చ॒ యజ॑మానస్య
 చ ప్రా॒ణమపి॑ దధా॒త్యథో॒ ఖల్విష్ట॑కాయా॒ ఆతృ॑ణ్ణ॒మనూప॑ దధాతి
 ప్రా॒ణానా॒ముథ్సృ॑ష్ట్యై ద్ర॒ప్సశ్చ॑స్కం॒దేత్య॒భి మృ॑శతి॒ హోత్రా᳚స్వే॒వైనం॒
 ప్రతి॑ష్ఠాపయతి॒ స్రుచా॒వుప॑ దధా॒త్యాజ్య॑స్య పూ॒ర్ణాం కా᳚ర్ష్మర్య॒మయీం᳚ ద॒ధ్నః
 పూ॒ర్ణామౌదుం॑బరీమి॒యం వై కా᳚ర్ష్మర్య॒మయ్య॒సావౌదుం॑బరీ॒మే ఏ॒వోప॑ ధత్తే

39 తూ॒ష్ణీముప॑ దధాతి॒ న హీ మే యజు॒షాప్తు॒మర్హ॑తి॒ దక్షి॑ణాం
 కార్ష్మర్య॒మయీ॒ముత్త॑రా॒మౌదుం॑బరీం॒ తస్మా॑ద॒స్యా అ॒సావుత్త॒రాజ్య॑స్య పూ॒ర్ణాం
 కా᳚ర్ష్మర్య॒మయీం॒ వజ్రో॒ వా ఆజ్యం॒ వజ్రః॑ కార్ష్మ॒ఱ్యో॑ వజ్రే॑ణై॒వ య॒జ్ఞస్య॑
 దక్షిణ॒తో రక్షా॒గ్॒స్యప॑ హంతి ద॒ధ్నః పూ॒ర్ణామౌదుం॑బరీం ప॒శవో॒ వై
 దధ్యూర్గు॑దుం॒బరః॑ ప॒శుష్వే॒వోర్జం॑ దధాతి పూ॒ర్ణే ఉప॑ దధాతి పూ॒ర్ణే ఏ॒వైన॑

40 మ॒ముష్మి॑3ꣳల్లో॒క ఉప॑ తిష్ఠేతే వి॒రాజ్య॒గ్నిశ్చే॑త॒వ్య॑ ఇత్యా॑హుః॒ స్రుగ్వై
 వి॒రాడ్యథ్స్రుచా॑వుప॒ దధా॑తి వి॒రాజ్యే॒వాగ్నిం చి॑నుతే యజ్ఞము॒ఖే య॑జ్ఞముఖే॒ వై
 క్రి॒యమా॑ణే య॒జ్ఞꣳ రక్షాꣳ॑సి జిఘాꣳసంతి యజ్ఞము॒ఖꣳ రు॒క్మో యద్రు॒క్మం
 వ్యా॑ఘా॒రయ॑తి యజ్ఞము॒ఖాదే॒వ రక్షా॒గ్॒స్యప॑ హంతి పం॒చభి॒ర్వ్యాఘా॑రయతి॒
 పాంక్తో॑ య॒జ్ఞో యావా॑నే॒వ య॒జ్ఞస్తస్మా॒ద్రక్షా॒గ్॒స్యప॑ హంత్యక్ష్ణ॒యా
 వ్యాఘా॑రయతి॒ తస్మా॑దక్ష్ణ॒యా ప॒శవోఽఙ్గా॑ని॒ ప్ర హ॑రంతి॒ ప్రతి॑ష్ఠిత్యై .. 5. 2. 7.. వన॒స్పత॑యో దక్షిణ॒తో ధ॑త్త ఏనం॒ తస్మా॑దక్ష్ణ॒యా పంచ॑ చ .. 5. 2. 7..

41 స్వ॒య॒మా॒తృ॒ణ్ణాముప॑ దధాతీ॒యం వై స్వ॑యమాతృ॒ణ్ణేమామే॒వోప॑
 ధ॒త్తేఽశ్వ॒ముప॑ ఘ్రాపయతి ప్రా॒ణమే॒వాస్యాం᳚ దధా॒త్యథో᳚ ప్రాజాప॒త్యో వా
 అశ్వః॑ ప్ర॒జాప॑తినై॒వాగ్నిం చి॑నుతే ప్రథ॒మేష్ట॑కోపధీ॒యమా॑నా పశూ॒నాం చ॒
 యజ॑మానస్య చ ప్రా॒ణమపి॑ దధాతి స్వయమాతృ॒ణ్ణా భ॑వతి ప్రా॒ణానా॒ముథ్సృ॑ష్ట్యా॒
 అథో॑ సువ॒ర్గస్య॑ లో॒కస్యాను॑ఖ్యాత్యా అ॒గ్నావ॒గ్నిశ్చే॑త॒వ్య॑ ఇత్యా॑హురే॒ష వా

42 అ॒గ్నిర్వై᳚శ్వాన॒రో యద్బ్రా᳚హ్మ॒ణస్తస్మై᳚ ప్రథ॒మామిష్ట॑కాం॒ యజు॑ష్కృతాం॒
 ప్ర య॑చ్ఛే॒త్తాం బ్రా᳚హ్మ॒ణశ్చోప॑ దధ్యాతామ॒గ్నావే॒వ తద॒గ్నిం చి॑నుత ఈశ్వ॒రో
 వా ఏ॒ష ఆర్తి॒మార్తో॒ఱ్యోఽవి॑ద్వా॒నిష్ట॑కాముప॒ దధా॑తి॒ త్రీన్, వరాం᳚దద్యా॒త్త్రయో॒
 వై ప్రా॒ణాః ప్రా॒ణానా॒గ్॒ స్తృత్యై॒ ద్వావే॒వ దేయౌ॒ ద్వౌ హి ప్రా॒ణావేక॑ ఏ॒వ దేయ॒
 ఏకో॒ హి ప్రా॒ణః ప॒శు

43 ర్వా ఏ॒ష యద॒గ్నిర్న ఖలు॒ వై ప॒శవ॒ ఆయ॑వసే రమంతే దూర్వేష్ట॒కాముప॑ దధాతి
 పశూ॒నాం ధృత్యై॒ ద్వాభ్యాం॒ ప్రతి॑ష్ఠిత్యై॒ కాండా᳚త్కాండాత్ప్ర॒రోహం॒తీత్యా॑హ॒
 కాండే॑న కాండేన॒ హ్యే॑షా ప్ర॑తి॒తిష్ఠ॑త్యే॒వా నో॑ దూర్వే॒ ప్రత॑ను స॒హస్రే॑ణ
 శ॒తేన॒ చేత్యా॑హ సాహ॒స్రః ప్ర॒జాప॑తిః ప్ర॒జాప॑తే॒రాప్త్యై॑ దేవల॒క్ష్మం వై
 త్ర్యా॑లిఖి॒తా తాముత్త॑రలక్ష్మాణం దే॒వా ఉపా॑దధ॒తాధ॑రలక్ష్మాణ॒మసు॑రా॒ యం

44 కా॒మయే॑త॒ వసీ॑యాంథ్స్యా॒దిత్యుత్త॑రలక్ష్మాణం॒ తస్యోప॑ దధ్యా॒ద్వసీ॑యానే॒వ
 భ॑వతి॒ యం కా॒మయే॑త॒ పాపీ॑యాంథ్స్యా॒దిత్యధ॑రలక్ష్మాణం॒
 తస్యోప॑ దధ్యాదసురయో॒నిమే॒వైన॒మను॒ పరా॑ భావయతి॒ పాపీ॑యాన్భవతి
 త్ర్యాలిఖి॒తా భ॑వతీ॒మే వై లో॒కాస్త్ర్యా॑లిఖి॒తైభ్య ఏ॒వ లో॒కేభ్యో॒
 భ్రాతృ॑వ్యమం॒తరే॒త్యంగి॑రసః సువ॒ర్గ3ꣳలో॒కం య॒తః పు॑రో॒డాశః॑ కూ॒ర్మో
 భూ॒త్వాను॒ ప్రాస॑ర్ప॒

45 ద్యత్కూ॒ర్మము॑ప॒దధా॑తి॒ యథా᳚ క్షేత్ర॒విదంజ॑సా॒ నయ॑త్యే॒వమే॒వైనం॑
 కూ॒ర్మః సు॑వ॒ర్గం లో॒కమంజ॑సా నయతి॒ మేధో॒ వా ఏ॒ష ప॑శూ॒నాం యత్కూ॒ర్మో
 యత్కూ॒ర్మము॑ప॒దధా॑తి॒ స్వమే॒వ మేధం॒ పశ్యం॑తః ప॒శవ॒ ఉప॑ తిష్ఠంతే
 శ్మశా॒నం వా ఏ॒తత్క్రి॑యతే॒ యన్మృ॒తానాం᳚ పశూ॒నాꣳ శీ॒ర్॒షాణ్యు॑పధీ॒యంతే॒
 యజ్జీవం॑తం కూ॒ర్మము॑ప॒దధా॑తి॒ తేనాశ్మ॑శానచిద్వాస్త॒వ్యో॑ వా ఏ॒ష యత్

46 కూ॒ర్మో మధు॒ వాతా॑ ఋతాయ॒త ఇతి॑ ద॒ధ్నామ॑ధుమి॒శ్రేణా॒భ్య॑నక్తి
 స్వ॒దయ॑త్యే॒వైనం॑ గ్రా॒మ్యం వా ఏ॒తదన్నం॒ యద్దధ్యా॑ర॒ణ్యం మధు॒ యద్ద॒ధ్నా
 మ॑ధుమి॒శ్రేణా᳚భ్య॒నక్త్యు॒భయ॒స్యావ॑రుద్ధ్యై మ॒హీ ద్యౌః పృ॑థి॒వీ చ॑
 న॒ ఇత్యా॑హా॒భ్యామే॒వైన॑ముభ॒యతః॒ పరి॑ గృహ్ణాతి॒ ప్రాంచ॒ముప॑ దధాతి
 సువ॒ర్గస్య॑ లో॒కస్య॒ సమ॑ష్ట్యై పు॒రస్తా᳚త్ప్ర॒త్యంచ॒ముప॑ దధాతి॒ తస్మా᳚త్

47 పు॒రస్తా᳚త్ప్ర॒త్యంచః॑ ప॒శవో॒ మేధ॒ముప॑ తిష్ఠంతే॒ యో
 వా అప॑నాభిమ॒గ్నిం చి॑ను॒తే యజ॑మానస్య॒ నాభి॒మను॒ ప్ర వి॑శతి॒ స
 ఏ॑నమీశ్వ॒రో హిꣳసి॑తోరు॒లూఖ॑ల॒ముప॑ దధాత్యే॒షా వా అ॒గ్నేర్నాభిః॒
 సనా॑భిమే॒వాగ్నిం చి॑ను॒తే హిꣳ॑సాయా॒ ఔదుం॑బరం భవ॒త్యూర్గ్వా ఉ॑దుం॒బర॒
 ఊర్జ॑మే॒వావ॑ రుంధే మధ్య॒త ఉప॑ దధాతి మధ్య॒త ఏ॒వాస్మా॒ ఊర్జం॑ దధాతి॒
 తస్మా᳚న్మధ్య॒త ఊ॒ర్జా భుం॑జత॒ ఇయ॑ద్భవతి ప్ర॒జాప॑తినా యజ్ఞము॒ఖేన॒
 సంమి॑త॒మవ॑ హం॒త్యన్న॑మే॒వాక॑ర్వైష్ణ॒వ్యర్చోప॑ దధాతి॒ విష్ణు॒ర్వై య॒జ్ఞో
 వై᳚ష్ణ॒వా వన॒స్పత॑యో య॒జ్ఞ ఏ॒వ య॒జ్ఞం ప్రతి॑ష్ఠాపయతి .. 5. 2. 8.. ఏ॒ష
 వై ప॒శుర్యమ॑సర్పదే॒ష యత్తస్మా॒త్తస్మా᳚థ్స॒ప్తవిꣳ॑శతిశ్చ .. 5. 2. 8..

48 ఏ॒షాం వా ఏ॒తల్లో॒కానాం॒ జ్యోతిః॒ సంభృ॑తం॒ యదు॒ఖా
 యదు॒ఖాము॑ప॒దధా᳚త్యే॒భ్య ఏ॒వ లో॒కేభ్యో॒ జ్యోతి॒రవ॑ రుంధే మధ్య॒త ఉప॑ దధాతి
 మధ్య॒త ఏ॒వాస్మై॒ జ్యోతి॑ర్దధాతి॒ తస్మా᳚న్మధ్య॒తో జ్యోతి॒రుపా᳚స్మహే॒ సిక॑తాభిః
 పూరయత్యే॒తద్వా అ॒గ్నేర్వై᳚శ్వాన॒రస్య॑ రూ॒పꣳ రూ॒పేణై॒వ వై᳚శ్వాన॒రమవ॑
 రుంధే॒ యం కా॒మయే॑త॒ క్షోధు॑కః స్యా॒దిత్యూ॒నాం తస్యోప॑

49 దధ్యా॒త్క్షోధు॑క ఏ॒వ భ॑వతి॒ యం కా॒మయే॒తాను॑పదస్య॒దన్న॑మద్యా॒దితి॑
 పూ॒ర్ణాం తస్యోప॑ దధ్యా॒దను॑పదస్యదే॒వాన్న॑మత్తి స॒హస్రం॒ వై ప్రతి॒ పురు॑షః
 పశూ॒నాం య॑చ్ఛతి స॒హస్ర॑మ॒న్యే ప॒శవో॒ మధ్యే॑ పురుషశీ॒ర్॒షముప॑ దధాతి
 సవీర్య॒త్వాయో॒ఖాయా॒మపి॑ దధాతి ప్రతి॒ష్ఠామే॒వైన॑ద్గమయతి॒ వ్యృ॑ద్ధం॒ వా
 ఏ॒తత్ప్రా॒ణైర॑మే॒ధ్యం యత్పు॑రుషశీ॒ర్॒షమ॒మృతం॒ ఖలు॒ వై ప్రా॒ణా

50 అ॒మృత॒ꣳ॒ హిర॑ణ్యం ప్రా॒ణేషు॑ హిరణ్యశ॒ల్కాన్ప్రత్య॑స్యతి
 ప్రతి॒ష్ఠామే॒వైన॑ద్గమయి॒త్వా ప్రా॒ణైః సమ॑ర్ధయతి ద॒ధ్నా మ॑ధుమి॒శ్రేణ॑
 పూరయతి మధ॒వ్యో॑ఽసా॒నీతి॑ శృతాతం॒క్యే॑న మేధ్య॒త్వాయ॑ గ్రా॒మ్యం వా ఏ॒తదన్నం॒
 యద్దధ్యా॑ర॒ణ్యం మధు॒ యద్ద॒ధ్నా మ॑ధుమి॒శ్రేణ॑ పూ॒రయ॑త్యు॒భయ॒స్యావ॑రుద్ధ్యై
 పశుశీ॒ర్॒షాణ్యుప॑ దధాతి ప॒శవో॒ వై ప॑శుశీ॒ర్॒షాణి॑ ప॒శూనే॒వావ॑
 రుంధే॒ యం కా॒మయే॑తాప॒శుః స్యా॒దితి॑

51 విషూ॒చీనా॑ని॒ తస్యోప॑ దధ్యా॒ద్విషూ॑చ ఏ॒వాస్మా᳚త్ప॒శూంద॑ధాత్యప॒శురే॒వ
 భ॑వతి॒ యం కా॒మయే॑త పశు॒మాంథ్స్యా॒దితి॑ సమీ॒చీనా॑ని॒ తస్యోప॑
 దధ్యాథ్స॒మీచ॑ ఏ॒వాస్మై॑ ప॒శూంద॑ధాతి పశు॒మానే॒వ భ॑వతి
 పు॒రస్తా᳚త్ప్రతీ॒చీన॒మశ్వ॒స్యోప॑ దధాతి ప॒శ్చాత్ప్రా॒చీన॑మృష॒భస్యాప॑శవో॒
 వా అ॒న్యే గో॑ అ॒శ్వేభ్యః॑ ప॒శవో॑ గో అ॒శ్వానే॒వాస్మై॑ స॒మీచో॑ దధాత్యే॒తావం॑తో॒
 వై ప॒శవో᳚

52 ద్వి॒పాద॑శ్చ॒ చతు॑ష్పాదశ్చ॒ తాన్, వా ఏ॒తద॒గ్నౌ ప్ర ద॑ధాతి॒
 యత్ప॑శుశీ॒ర్॒షాణ్యు॑ప॒దధా᳚త్య॒ముమా॑ర॒ణ్యమను॑ తే దిశా॒మీత్యా॑హ గ్రా॒మ్యేభ్య॑
 ఏ॒వ ప॒శుభ్య॑ ఆర॒ణ్యాన్ప॒శూఙ్ఛుచ॒మనూథ్సృ॑జతి॒ తస్మా᳚థ్స॒మావ॑త్పశూ॒నాం
 ప్ర॒జాయ॑మానానామార॒ణ్యాః ప॒శవః॒ కనీ॑యాꣳసః శు॒చా హ్యృ॑తాః
 స॑ర్పశీ॒ర్॒షముప॑ దధాతి॒ యైవ స॒ర్పే త్విషి॒స్తామే॒వావ॑ రుంధే॒

53 యథ్స॑మీ॒చీనం॑ పశుశీ॒ర్॒షైరు॑ప ద॒ధ్యాద్గ్రా॒మ్యాన్ప॒శూందꣳశు॑కాః
 స్యు॒ర్యద్వి॑షూ॒చీన॑మార॒ణ్యాన్, యజు॑రే॒వ వ॑దే॒దవ॒ తాంత్విషిꣳ॑ రుంధే॒
 యా స॒ర్పే న గ్రా॒మ్యాన్ప॒శూన్ హి॒నస్తి॒ నార॒ణ్యానథో॒ ఖలూ॑ప॒ధేయ॑మే॒వ
 యదు॑ప॒దధా॑తి॒ తేన॒ తాం త్విషి॒మవ॑ రుంధే॒ యా స॒ర్పే యద్యజు॒ర్వద॑తి॒
 తేన॑ శాం॒తం .. 5. 2. 9.. ఊ॒నాంతస్యోప॑ ప్రా॒ణాః స్యా॒దితి॒ వై ప॒శవో॑ రుంధే॒
 చతు॑శ్చత్వారిꣳశచ్చ .. 5. 2. 9..

54 ప॒శుర్వా ఏ॒ష యద॒గ్నిఱ్యోనిః॒ ఖలు॒ వా ఏ॒షా ప॒శోర్వి క్రి॑యతే॒
 యత్ప్రా॒చీన॑మైష్ట॒కాద్యజుః॑ క్రి॒యతే॒ రేతో॑ఽప॒స్యా॑ అప॒స్యా॑ ఉప॑ దధాతి॒
 యోనా॑వే॒వ రేతో॑ దధాతి॒ పంచోప॑ దధాతి॒ పాంక్తాః᳚ ప॒శవః॑ ప॒శూనే॒వాస్మై॒
 ప్ర జ॑నయతి॒ పంచ॑ దక్షిణ॒తో వజ్రో॒ వా అ॑ప॒స్యా॑ వజ్రే॑ణై॒వ య॒జ్ఞస్య॑
 దక్షిణ॒తో రక్షా॒గ్॒స్యప॑ హంతి॒ పంచ॑ ప॒శ్చాత్

55 ప్రాచీ॒రుప॑ దధాతి ప॒శ్చాద్వై ప్రా॒చీన॒ꣳ॒ రేతో॑ ధీయతే ప॒శ్చాదే॒వాస్మై᳚
 ప్రా॒చీన॒ꣳ॒ రేతో॑ దధాతి॒ పంచ॑ పు॒రస్తా᳚త్ప్ర॒తీచీ॒రుప॑ దధాతి॒
 పంచ॑ ప॒శ్చాత్ప్రాచీ॒స్తస్మా᳚త్ప్రా॒చీన॒ꣳ॒ రేతో॑ ధీయతే ప్ర॒తీచీః᳚ ప్ర॒జా
 జా॑యంతే॒ పంచో᳚త్తర॒తశ్ఛం॑ద॒స్యాః᳚ ప॒శవో॒ వై ఛం॑ద॒స్యాః᳚ ప॒శూనే॒వ
 ప్రజా॑తాం॒థ్స్వమా॒యత॑నమ॒భి పర్యూ॑హత ఇ॒యం వా అ॒గ్నేర॑తిదా॒హాద॑బిభే॒థ్సైతా

56 అ॑ప॒స్యా॑ అపశ్య॒త్తా ఉపా॑ధత్త॒ తతో॒ వా ఇ॒మాం నాత్య॑దహ॒ద్యద॑ప॒స్యా॑
 ఉప॒దధా᳚త్య॒స్యా అన॑తిదాహాయో॒వాచ॑ హే॒యమద॒దిథ్స బ్రహ్మ॒ణాన్నం॒ యస్యై॒తా
 ఉ॑పధీ॒యాంతై॒ య ఉ॑ చైనా ఏ॒వం వేద॒దితి॑ ప్రాణ॒భృత॒ ఉప॑ దధాతి॒
 రేత॑స్యే॒వ ప్రా॒ణాంద॑ధాతి॒ తస్మా॒ద్వద॑న్ ప్రా॒ణన్ పశ్య॑ఙ్ఛృ॒ణ్వన్
 ప॒శుర్జా॑యతే॒ఽయం పు॒రో

57 భువ॒ ఇతి॑ పు॒రస్తా॒దుప॑ దధాతి ప్రా॒ణమే॒వైతాభి॑ర్దాధారా॒యం
 ద॑క్షి॒ణా వి॒శ్వక॒ర్మేతి॑ దక్షిణ॒తో మన॑ ఏ॒వైతాభి॑ర్దాధారా॒యం
 ప॒శ్చాద్వి॒శ్వవ్య॑చా॒ ఇతి॑ ప॒శ్చాచ్చక్షు॑రే॒వైతాభి॑ర్దాధారే॒దము॑త్త॒రాథ్
 సువ॒రిత్యు॑త్తర॒తః శ్రోత్ర॑మే॒వైతాభి॑ర్దాధారే॒యము॒పరి॑
 మ॒తిరిత్యు॒పరి॑ష్టా॒ద్వాచ॑మే॒వైతాభి॑ర్దాధార॒ దశ॑ ద॒శోప॑ దధాతి
 సవీర్య॒త్వాయా᳚క్ష్ణ॒యో

58 ఽప॑ దధాతి॒ తస్మా॑దక్ష్ణ॒యా ప॒శవోఽఙ్గా॑ని॒ ప్ర హ॑రంతి॒ ప్రతి॑ష్ఠిత్యై॒
 యాః ప్రాచీ॒స్తాభి॒ర్వసి॑ష్ఠ ఆర్ధ్నో॒ద్యా ద॑క్షి॒ణా తాభి॑ర్భ॒రద్వా॑జో॒
 యాః ప్ర॒తీచీ॒స్తాభి॑ర్వి॒శ్వామి॑త్రో॒ యా ఉదీ॑చీ॒స్తాభి॑ర్జ॒మద॑గ్ని॒ర్యా
 ఊ॒ర్ధ్వాస్తాభి॑ర్వి॒శ్వక॑ర్మా॒ య ఏ॒వమే॒తాసా॒మృద్ధిం॒ వేద॒ర్ధ్నోత్యే॒వ య
 ఆ॑సామే॒వం బం॒ధుతాం॒ వేద॒ బంధు॑మాన్భవతి॒ య ఆ॑సామే॒వం క్లృప్తం॒ వేద॒
 కల్ప॑తే

59 ఽస్మై॒ య ఆ॑సామే॒వమా॒యత॑నం॒ వేదా॒యత॑నవాన్భవతి॒ య ఆ॑సామే॒వం
 ప్ర॑తి॒ష్ఠాం వేద॒ ప్రత్యే॒వ తి॑ష్ఠతి ప్రాణ॒భృత॑ ఉప॒ధాయ॑ సం॒యత॒ ఉప॑
 దధాతి ప్రా॒ణానే॒వాస్మిం॑ధి॒త్వా సం॒యద్భిః॒ సం య॑చ్ఛతి॒ తథ్సం॒యతాꣳ॑
 సంయ॒త్త్వమథో᳚ ప్రా॒ణ ఏ॒వాపా॒నం ద॑ధాతి॒ తస్మా᳚త్ప్రాణాపా॒నౌ సం చ॑రతో॒
 విషూ॑చీ॒రుప॑ దధాతి॒ తస్మా॒ద్విష్వం॑చౌ ప్రాణాపా॒నౌ యద్వా అ॒గ్నేరసం॑యత॒

60 మసు॑వర్గ్యమస్య॒ తథ్సు॑వ॒ర్గ్యో᳚ఽగ్నిర్యథ్సం॒యత॑ ఉప॒ దధా॑తి॒
 సమే॒వైనం॑ యచ్ఛతి సువ॒ర్గ్య॑మే॒వాక॒స్త్ర్యవి॒ర్వయః॑ కృ॒తమయా॑నా॒మిత్యా॑హ॒
 వయో॑భిరే॒వాయా॒నవ॑ రుం॒ధేఽయై॒ర్వయాꣳ॑సి స॒ర్వతో॑ వాయు॒మతీ᳚ర్భవంతి॒
 తస్మా॑ద॒యꣳ స॒ర్వతః॑ పవతే .. 5. 2. 10.. ప॒శ్చాదే॒తాః పు॒రో᳚ఽక్ష్ణ॒యా
 కల్ప॒తేఽసం॑యతం॒ పంచ॑ త్రిꣳశచ్చ .. 5. 2. 10..

61 గా॒య॒త్రీ త్రి॒ష్టుబ్జగ॑త్యను॒ష్టుక్పం॒క్త్యా॑ స॒హ . బృ॒హ॒త్యు॑ష్ణిహా॑
 క॒కుథ్సూ॒చీభిః॑ శిమ్యంతు త్వా .. ద్వి॒పదా॒ యా చతు॑ష్పదా త్రి॒పదా॒ యా చ॒
 షట్ప॑దా . సఛం॑దా॒ యా చ॒ విచ్ఛం॑దాః సూ॒చీభిః॑ శిమ్యంతు త్వా .. మ॒హానా᳚మ్నీ
 రే॒వత॑యో॒ విశ్వా॒ ఆశాః᳚ ప్ర॒సూవ॑రీః . మేఘ్యా॑ వి॒ద్యుతో॒ వాచః॑ సూ॒చీభిః॑
 శిమ్యంతు త్వా .. ర॒జ॒తా హరి॑ణీః॒ సీసా॒ యుజో॑ యుజ్యంతే॒ కర్మ॑భిః . అశ్వ॑స్య
 వా॒జిన॑స్త్వ॒చి సూ॒చీభిః॑ శిమ్యంతు త్వా .. నారీ᳚

62 స్తే॒ పత్న॑యో॒ లోమ॒ వి చి॑న్వంతు మనీ॒షయా᳚ . దే॒వానాం॒ పత్నీ॒ర్దిశః॑
 సూ॒చీభిః॑ శిమ్యంతు త్వా .. కు॒విదం॒గ యవ॑మంతో॒ యవం॑ చి॒ద్యథా॒
 దాంత్య॑నుపూ॒ర్వం వి॒యూయ॑ . ఇ॒హేహై॑షాం కృణుత॒ భోజ॑నాని॒ యే బ॒ర్॒హిషో॒
 నమో॑వృక్తిం॒ న జ॒గ్ముః .. 5. 2. 11.. నారీ᳚స్త్రి॒ꣳ॒శచ్చ॑ .. 5. 2. 11..

63 కస్త్వా᳚ ఛ్యతి॒ కస్త్వా॒ వి శా᳚స్తి॒ కస్తే॒ గాత్రా॑ణి శిమ్యతి . క ఉ॑ తే శమి॒తా
 క॒విః .. ఋ॒తవ॑స్త ఋతు॒ధా పరుః॑ శమి॒తారో॒ వి శా॑సతు . సం॒వ॒థ్స॒రస్య॒
 ధాయ॑సా॒ శిమీ॑భిః శిమ్యంతు త్వా .. దైవ్యా॑ అధ్వ॒ర్యవ॑స్త్వా॒ ఛ్యంతు॒ వి చ॑
 శాసతు . గాత్రా॑ణి పర్వ॒శస్తే॒ శిమాః᳚ కృణ్వంతు॒ శిమ్యం॑తః .. అ॒ర్ధ॒మా॒సాః
 పరూꣳ॑షి తే॒ మాసా᳚శ్ఛ్యంతు॒ శిమ్యం॑తః . అ॒హో॒రా॒త్రాణి॑ మ॒రుతో॒ విలి॑ష్టꣳ

64 సూదయంతు తే .. పృ॒థి॒వీ తే॒ఽన్తరి॑క్షేణ వా॒యుశ్ఛి॒ద్రం భి॑షజ్యతు . ద్యౌస్తే॒
 నక్ష॑త్రైః స॒హ రూ॒పం కృ॑ణోతు సాధు॒యా .. శం తే॒ పరే᳚భ్యో॒ గాత్రే᳚భ్యః॒
 శమ॒స్త్వవ॑రేభ్యః . శమ॒స్థభ్యో॑ మ॒జ్జభ్యః॒ శము॑ తే త॒నువే॑ భువత్ .. 5. 2. 12.. విలి॑ష్టం త్రి॒ꣳ॒శచ్చ॑ .. 5. 2. 12..

 విష్ణు॑ముఖా॒ అన్న॑పతే॒ యావ॑తీ॒ వి వై పు॑రుషమా॒త్రేణాగ్నే॒ తవ॒ శ్రవో॒ వయో॒
బ్రహ్మ॑ జజ్ఞా॒నగ్గ్ స్వ॑యమాతృ॒ణ్ణామే॒షాం వై ప॒శుర్గా॑య॒త్రీ కస్త్వా॒ ద్వాద॑శ ..

 విష్ణు॑ముఖా॒ అప॑చితిమా॒న్వి వా ఏ॒తావగ్నే॒ తవ॑ స్వయమాతృ॒ణ్ణాం విషూ॒చీనా॑ని
గాయ॒త్రీ చతు॑ష్షష్టిః ..

 విష్ణు॑ముఖాస్త॒నువే॑ భువత్ ..

పంచమకాండే తృతీయః ప్రశ్నః 3 

1 ఉ॒థ్స॒న్న॒య॒జ్ఞో వా ఏ॒ష యద॒గ్నిః కిం వాహై॒తస్య॑ క్రి॒యతే॒ కిం వా॒ న యద్వై
   య॒జ్ఞస్య॑ క్రి॒యమా॑ణస్యాంత॒ర్యంతి॒ పూయ॑తి॒ వా అ॑స్య॒ తదా᳚శ్వి॒నీరుప॑
   దధాత్య॒శ్వినౌ॒ వై దే॒వానాం᳚ భి॒షజౌ॒ తాభ్యా॑మే॒వాస్మై॑ భేష॒జం క॑రోతి॒
   పంచోప॑ దధాతి॒ పాంక్తో॑ య॒జ్ఞో యావా॑నే॒వ య॒జ్ఞస్తస్మై॑ భేష॒జం
   క॑రోత్యృత॒వ్యా॑ ఉప॑ దధాత్యృతూ॒నాం క్లృప్త్యై॒

2 పంచోప॑ దధాతి॒ పంచ॒ వా ఋ॒తవో॒ యావం॑త ఏ॒వర్తవ॒స్తాన్క॑ల్పయతి
   సమా॒నప్ర॑భృతయో భవంతి సమా॒నోద॑ర్కా॒స్తస్మా᳚థ్సమా॒నా ఋ॒తవ॒ ఏకే॑న
   ప॒దేన॒ వ్యావ॑ర్తంతే॒ తస్మా॑దృ॒తవో॒ వ్యావ॑ర్తంతే ప్రాణ॒భృత॒ ఉప॑
   దధాత్యృ॒తుష్వే॒వ ప్రా॒ణాంద॑ధాతి॒ తస్మా᳚థ్సమా॒నాః సంత॑ ఋ॒తవో॒ న
   జీ᳚ర్యం॒త్యథో॒ ప్ర జ॑నయత్యే॒వైనా॑నే॒ష వై వా॒యుర్యత్ప్రా॒ణో యదృ॑త॒వ్యా॑
   ఉప॒ధాయ॑ ప్రాణ॒భృత॑

3 ఉప॒దధా॑తి॒ తస్మా॒థ్సర్వా॑నృ॒తూనను॑ వా॒యురా వ॑రీవర్తి వృష్టి॒సనీ॒రుప॑
   దధాతి॒ వృష్టి॑మే॒వావ॑ రుంధే॒ యదే॑క॒ధోప॑ద॒ధ్యాదేక॑మృ॒తుం
   వ॑ర్షేదనుపరి॒హారꣳ॑ సాదయతి॒ తస్మా॒థ్సర్వా॑నృ॒తూన్, వ॑ర్షతి॒
   యత్ప్రా॑ణ॒భృత॑ ఉప॒ధాయ॑ వృష్టి॒సనీ॑రుప॒దధా॑తి॒ తస్మా᳚ద్వా॒యుప్ర॑చ్యుతా
   ది॒వో వృష్టి॑రీర్తే ప॒శవో॒ వై వ॑య॒స్యా॑ నానా॑మనసః॒ ఖలు॒ వై ప॒శవో॒
   నానా᳚ వ్రతా॒స్తే॑ఽప ఏ॒వాభి సమ॑నసో॒

4 యం కా॒మయే॑తాప॒శుః స్యా॒దితి॑ వయ॒స్యా᳚స్తస్యో॑ప॒ధాయా॑ప॒స్యా॑ ఉప॑
   దధ్యా॒దసం᳚జ్ఞానమే॒వాస్మై॑ ప॒శుభిః॑ కరోత్యప॒శురే॒వ భ॑వతి॒ యం
   కా॒మయే॑త పశు॒మాంథ్స్యా॒దిత్య॑ప॒స్యా᳚స్తస్యో॑ప॒ధాయ॑ వయ॒స్యా॑ ఉప॑
   దధ్యాథ్సం॒ జ్ఞాన॑మే॒వాస్మై॑ ప॒శుభిః॑ కరోతి పశు॒మానే॒వ భ॑వతి॒
   చత॑స్రః పు॒రస్తా॒దుప॑ దధాతి॒ తస్మా᳚చ్చ॒త్వారి॒ చక్షు॑షో రూ॒పాణి॒ ద్వే
   శు॒క్లే ద్వే కృ॒ష్ణే

5 మూ᳚ర్ధ॒న్వతీ᳚ర్భవంతి॒ తస్మా᳚త్పు॒రస్తా᳚న్మూ॒ర్ధా పంచ॒ దక్షి॑ణాయా॒గ్॒
 శ్రోణ్యా॒ముప॑ దధాతి॒ పంచోత్త॑రస్యాం॒ తస్మా᳚త్ప॒శ్చాద్వర్షీ॑యాన్పు॒రస్తా᳚త్ప్రవణః
 ప॒శుర్బ॒స్తో వయ॒ ఇతి॒ దక్షి॒ణేఽꣳస॒ ఉప॑ దధాతి వృ॒ష్ణిర్వయ॒
 ఇత్యుత్త॒రేఽꣳసా॑వే॒వ ప్రతి॑ దధాతి వ్యా॒ఘ్రో వయ॒ ఇతి॒ దక్షి॑ణే ప॒క్ష ఉప॑
 దధాతి సి॒ꣳ॒హో వయ॒ ఇత్యుత్త॑రే ప॒క్షయో॑రే॒వ వీ॒ర్యం॑ దధాతి॒ పురు॑షో॒
 వయ॒ ఇతి॒ మధ్యే॒ తస్మా॒త్పురు॑షః పశూ॒నామధి॑పతిః .. 5. 3. 1.. క్లృప్త్యా॑
 ఉప॒ధాయ॑ ప్రాణ॒భృతః॒ సమ॑నసః కృ॒ష్ణే పురు॑షో॒ వయ॒ ఇతి॒ పంచ॑ చ ..

 5. 3. 1..

6 ఇంద్రా᳚గ్నీ॒ అవ్య॑థమానా॒మితి॑ స్వయమాతృ॒ణ్ణాముప॑ దధాతీంద్రా॒గ్నిభ్యాం॒ వా
 ఇ॒మౌ లో॒కౌ విధృ॑తావ॒నయో᳚ర్లో॒కయో॒ర్విధృ॑త్యా॒ అధృ॑తేవ॒ వా ఏ॒షా
 యన్మ॑ధ్య॒మా చితి॑రం॒తరి॑క్షమివ॒ వా ఏ॒షేంద్రా᳚గ్నీ॒ ఇత్యా॑హేంద్రా॒గ్నీ
 వై దే॒వానా॑మోజో॒భృతా॒వోజ॑సై॒వైనా॑మం॒తరి॑క్షే చినుతే॒ ధృత్యై᳚
 స్వయమాతృ॒ణ్ణాముప॑ దధాత్యం॒తరి॑క్షం॒ వై స్వ॑యమాతృ॒ణ్ణాంతరి॑క్షమే॒వోప॑
 ధ॒త్తేఽశ్వ॒ముప॑

7 ఘ్రాపయతి ప్రా॒ణమే॒వాస్యాం᳚ దధా॒త్యథో᳚ ప్రాజాప॒త్యో వా అశ్వః॑ ప్ర॒జాప॑తినై॒వాగ్నిం
 చి॑నుతే స్వయమాతృ॒ణ్ణా భ॑వతి ప్రా॒ణానా॒ముథ్సృ॑ష్ట్యా॒ అథో॑ సువ॒ర్గస్య॑
 లో॒కస్యాను॑ఖ్యాత్యై దే॒వానాం॒ వై సు॑వ॒ర్గం లో॒కం య॒తాం దిశః॒ సమ॑వ్లీయంత॒ త
 ఏ॒తా దిశ్యా॑ అపశ్యం॒తా ఉపా॑దధత॒ తాభి॒ర్వై తే దిశో॑ఽదృꣳహ॒న్॒ యద్దిశ్యా॑
 ఉప॒దధా॑తి ది॒శాం విధృ॑త్యై॒ దశ॑ ప్రాణ॒భృతః॑ పు॒రస్తా॒దుప॑

8 దధాతి॒ నవ॒ వై పురు॑షే ప్రా॒ణా నాభి॑ర్దశ॒మీ ప్రా॒ణానే॒వ పు॒రస్తా᳚ద్ధత్తే॒
 తస్మా᳚త్పు॒రస్తా᳚త్ప్రా॒ణా జ్యోతి॑ష్మతీముత్త॒మాముప॑ దధాతి॒ తస్మా᳚త్ప్రా॒ణానాం॒
 వాగ్జ్యోతి॑రుత్త॒మా దశోప॑ దధాతి॒ దశా᳚క్షరా వి॒రాడ్వి॒రాట్ఛంద॑సాం॒
 జ్యోతి॒ర్జ్యోతి॑రే॒వ పు॒రస్తా᳚ద్ధత్తే॒ తస్మా᳚త్పు॒రస్తా॒జ్జ్యోతి॒రుపా᳚స్మహే॒
 ఛందాꣳ॑సి ప॒శుష్వా॒జిమ॑యు॒స్తాన్ బృ॑హ॒త్యుద॑జయ॒త్ తస్మా॒ద్బార్హ॑తాః

9 ప॒శవ॑ ఉచ్యంతే॒ మా ఛంద॒ ఇతి॑ దక్షిణ॒త ఉప॑ దధాతి॒
 తస్మా᳚ద్దక్షి॒ణావృ॑తో॒ మాసాః᳚ పృథి॒వీ ఛంద॒ ఇతి॑ ప॒శ్చాత్ప్రతి॑ష్ఠిత్యా
 అ॒గ్నిర్దే॒వతేత్యు॑త్తర॒త ఓజో॒ వా అ॒గ్నిరోజ॑ ఏ॒వోత్త॑ర॒తో ధ॑త్తే॒
 తస్మా॑దుత్తరతోఽభిప్రయా॒యీ జ॑యతి॒ షట్త్రిꣳ॑శ॒థ్సం ప॑ద్యంతే॒
 షట్త్రిꣳ॑శదక్షరా బృహ॒తీ బార్హ॑తాః ప॒శవో॑ బృహ॒త్యైవాస్మై॑ ప॒శూనవ॑
 రుంధే బృహ॒తీ ఛంద॑సా॒గ్॒ స్వారా᳚జ్యం॒ పరీ॑యాయ॒ యస్యై॒తా

10 ఉ॑పధీ॒యంతే॒ గచ్ఛ॑తి॒ స్వారా᳚జ్యꣳ స॒ప్త వాల॑ఖిల్యాః పు॒రస్తా॒దుప॑ దధాతి
 స॒ప్త ప॒శ్చాథ్స॒ప్త వై శీ॑ర్ష॒ణ్యాః᳚ ప్రా॒ణా ద్వావవాం᳚చౌ ప్రా॒ణానాꣳ॑
 సవీర్య॒త్వాయ॑ మూ॒ర్ధాసి॒ రాడితి॑ పు॒రస్తా॒దుప॑ దధాతి॒ యంత్రీ॒ రాడితి॑
 ప॒శ్చాత్ప్రా॒ణానే॒వాస్మై॑ స॒మీచో॑ దధాతి .. 5. 3. 2.. అశ్వ॒ముప॑ పు॒రస్తా॒దుప॒
 బార్హ॑తా ఏ॒తాశ్చతు॑స్త్రిꣳశచ్చ .. 5. 3. 2..

11 దే॒వా వై యద్య॒జ్ఞేఽకు॑ర్వత॒ తదసు॑రా అకుర్వత॒ తే దే॒వా ఏ॒తా అ॑క్ష్ణయాస్తో॒మీయా॑
 అపశ్యం॒తా అ॒న్యథా॒నూచ్యా॒న్యథోపా॑దధత॒ తదసు॑రా॒ నాన్వవా॑యం॒తతో॑ దే॒వా
 అభ॑వ॒న్పరాసు॑రా॒ యద॑క్ష్ణయాస్తో॒మీయా॑ అ॒న్యథా॒నూచ్యా॒న్యథో॑ప॒దధా॑తి॒
 భ్రాతృ॑వ్యాభిభూత్యై॒ భవ॑త్యా॒త్మనా॒ పరా᳚స్య॒ భ్రాతృ॑వ్యో
 భవత్యా॒శుస్త్రి॒వృదితి॑ పు॒రస్తా॒దుప॑ దధాతి యజ్ఞము॒ఖం వై త్రి॒వృ

12 ద్య॑జ్ఞము॒ఖమే॒వ పు॒రస్తా॒ద్వి యా॑తయతి॒ వ్యో॑మ సప్తద॒శ ఇతి॑
 దక్షిణ॒తోఽన్నం॒ వై వ్యో॑మాన్నꣳ॑ సప్తద॒శోఽన్న॑మే॒వ ద॑క్షిణ॒తో ధ॑త్తే॒
 తస్మా॒ద్దక్షి॑ణే॒నాన్న॑మద్యతే ధ॒రుణ॑ ఏకవి॒ꣳ॒శ ఇతి॑ ప॒శ్చాత్ప్ర॑తి॒ష్ఠా
 వా ఏ॑కవి॒ꣳ॒శః ప్రతి॑ష్ఠిత్యై భాం॒తః పం॑చద॒శ ఇత్యు॑త్తర॒త ఓజో॒ వై
 భాం॒త ఓజః॑ పంచద॒శ ఓజ॑ ఏ॒వోత్త॑ర॒తో ధ॑త్తే॒ తస్మా॑దుత్తరతోఽభిప్రయా॒యీ
 జ॑యతి॒ ప్రతూ᳚ర్తిరష్టాద॒శ ఇతి॑ పు॒రస్తా॒

13 దుప॑ దధాతి॒ ద్వౌ త్రి॒వృతా॑వభిపూ॒ర్వం య॑జ్ఞము॒ఖే వి యా॑తయత్యభివ॒ర్తః
 స॑వి॒ꣳ॒శ ఇతి॑ దక్షిణ॒తోఽన్నం॒ వా అ॑భివ॒ర్తోఽన్నꣳ॑
 సవి॒ꣳ॒శోఽన్న॑మే॒వ ద॑క్షిణ॒తో ధ॑త్తే॒ తస్మా॒ద్దక్షి॑ణే॒నాన్న॑మద్యతే॒
 వర్చో᳚ ద్వావి॒ꣳ॒శ ఇతి॑ ప॒శ్చాద్యద్విꣳ॑శ॒తిర్ద్వే తేన॑ వి॒రాజౌ॒ యద్ద్వే
 ప్ర॑తి॒ష్ఠా తేన॑ వి॒రాజో॑రే॒వాభి॑పూ॒ర్వమ॒న్నాద్యే॒ ప్రతి॑ తిష్ఠతి॒ తపో॑
 నవద॒శ ఇత్యు॑త్తర॒తస్తస్మా᳚థ్స॒వ్యో

14 హస్త॑యోస్తప॒స్విత॑రో॒ యోని॑శ్చతుర్వి॒ꣳ॒శ ఇతి॑ పు॒రస్తా॒దుప॑
 దధాతి॒ చతు॑ర్విꣳశత్యక్షరా గాయ॒త్రీ గా॑య॒త్రీ య॑జ్ఞము॒ఖం
 య॑జ్ఞము॒ఖమే॒వ పు॒రస్తా॒ద్వి యా॑తయతి॒ గర్భాః᳚ పంచవి॒ꣳ॒శ ఇతి॑
 దక్షిణ॒తోఽన్నం॒ వై గర్భా॒ అన్నం॑ పంచవి॒ꣳ॒శోన్నమే॒వ ద॑క్షిణ॒తో
 ధ॑త్తే॒ తస్మా॒ద్దక్షి॑ణే॒నాన్న॑మద్యత॒ ఓజ॑స్త్రిణ॒వ ఇతి॑ ప॒శ్చాది॒మే వై
 లో॒కాస్త్రి॑ణ॒వ ఏ॒ష్వే॑వ లో॒కేషు॒ ప్రతి॑ తిష్ఠతి సం॒ భర॑ణస్త్రయోవి॒ꣳ॒శ ఇ

15 త్యు॑త్తర॒తస్తస్మా᳚థ్స॒వ్యో హస్త॑యోః సం భా॒ర్య॑తరః॒ క్రతు॑రేకత్రి॒ꣳ॒శ
 ఇతి॑ పు॒రస్తా॒దుప॑ దధాతి॒ వాగ్వై క్రతు॑ర్యజ్ఞము॒ఖం వాగ్య॑జ్ఞము॒ఖమే॒వ
 పు॒రస్తా॒ద్వి యా॑తయతి బ్ర॒ధ్నస్య॑ వి॒ష్టపం॑ చతుస్త్రి॒ꣳ॒శ ఇతి॑
 దక్షిణ॒తో॑ఽసౌ వా ఆ॑ది॒త్యో బ్ర॒ధ్నస్య॑ వి॒ష్టపం॑ బ్రహ్మవర్చ॒సమే॒వ
 ద॑క్షిణ॒తో ధ॑త్తే॒ తస్మా॒ద్దక్షి॒ణోఽర్ధో᳚ బ్రహ్మవర్చ॒సిత॑రః ప్రతి॒ష్ఠా
 త్ర॑యస్త్రి॒ꣳ॒శ ఇతి॑ ప॒శ్చాత్ప్రతి॑ష్ఠిత్యై॒ నాకః॑ షట్త్రి॒ꣳ॒శ
 ఇత్యు॑త్తర॒తః సు॑వ॒ర్గో వై లో॒కో నాకః॑ సువ॒ర్గస్య॑ లో॒కస్య॒ సమ॑ష్ట్యై .. 5. 3. 3.. వై త్రి॒వృదితి॑ పు॒రస్తా᳚థ్స॒వ్యస్త్ర॑యోవి॒ꣳ॒శ ఇతి॑ సువ॒ర్గో వై పంచ॑
 చ .. 5. 3. 3.. ఆ॒శుర్వ్యో॑మ ధ॒రుణో॑ భాం॒తః ప్రతూ᳚ర్తిరభివ॒ర్తో వర్చ॒స్తపో॒
 యోని॒ర్గర్భా॒ ఓజ॑స్సం॒భర॑ణః॒ క్రతు॑ర్బ్ర॒ధ్నస్య॑ ప్రతి॒ష్ఠా నాక॒ష్షోడ॑శ ..

16 అ॒గ్నేర్భా॒గో॑ఽసీతి॑ పు॒రస్తా॒దుప॑ దధాతి యజ్ఞము॒ఖం వా అ॒గ్నిర్య॑జ్ఞము॒ఖం
 దీ॒క్షా య॑జ్ఞము॒ఖం బ్రహ్మ॑ యజ్ఞము॒ఖం త్రి॒వృద్య॑జ్ఞము॒ఖమే॒వ పు॒రస్తా॒ద్వి
 యా॑తయతి నృ॒చక్ష॑సాం భా॒గో॑ఽసీతి॑ దక్షిణ॒తః శు॑శ్రు॒వాꣳసో॒
 వై నృ॒చక్ష॒సోఽన్నం॑ ధా॒తా జా॒తాయై॒వాస్మా॒ అన్న॒మపి॑ దధాతి॒
 తస్మా᳚జ్జా॒తోఽన్న॑మత్తి జ॒నిత్రగ్గ్॑ స్పృ॒తꣳ స॑ప్తద॒శః స్తోమ॒ ఇత్యా॒హాన్నం॒
 వై జ॒నిత్ర॒

17 మన్నꣳ॑ సప్తద॒శోఽన్న॑మే॒వ ద॑క్షిణ॒తో ధ॑త్తే॒
 తస్మా॒ద్దక్షి॑ణే॒నాన్న॑మద్యతే మి॒త్రస్య॑ భా॒గో॑ఽసీతి॑ ప॒శ్చాత్ప్రా॒ణో వై
 మి॒త్రో॑ఽపా॒నో వరు॑ణః ప్రాణాపా॒నావే॒వాస్మిం॑దధాతి ది॒వో వృ॒ష్టిర్వాతాః᳚ స్పృ॒తా
 ఏ॑కవి॒ꣳ॒శః స్తోమ॒ ఇత్యా॑హ ప్రతి॒ష్ఠా వా ఏ॑కవి॒ꣳ॒శః ప్రతి॑ష్ఠిత్యా॒
 ఇంద్ర॑స్య భా॒గో॑ఽసీత్యు॑త్తర॒త ఓజో॒ వా ఇంద్ర॒ ఓజో॒ విష్ణు॒రోజః॑, క్ష॒త్రమోజః॑
 పంచద॒శ

18 ఓజ॑ ఏ॒వోత్త॑ర॒తో ధ॑త్తే॒ తస్మా॑దుత్తరతోఽభిప్రయా॒యీ జ॑యతి॒ వసూ॑నాం
 భా॒గో॑ఽసీతి॑ పు॒రస్తా॒దుప॑ దధాతి యజ్ఞము॒ఖం వై వస॑వో యజ్ఞము॒ఖꣳ
 రు॒ద్రా య॑జ్ఞము॒ఖం చ॑తుర్వి॒ꣳ॒శో య॑జ్ఞము॒ఖమే॒వ పు॒రస్తా॒ద్వి
 యా॑తయత్యాది॒త్యానాం᳚ భా॒గో॑ఽసీతి॑ దక్షిణ॒తోఽన్నం॒ వా ఆ॑ది॒త్యా అన్నం॑
 మ॒రుతోఽన్నం॒ గర్భా॒ అన్నం॑ పంచవి॒ꣳ॒శోఽన్న॑మే॒వ ద॑క్షిణ॒తో ధ॑త్తే॒
 తస్మా॒ద్దక్షి॑ణే॒నాన్న॑మద్య॒తేఽది॑త్యై భా॒గో॑

19 ఽసీతి॑ ప॒శ్చాత్ప్ర॑తి॒ష్ఠా వా అది॑తిః ప్రతి॒ష్ఠా పూ॒షా ప్ర॑తి॒ష్ఠా త్రి॑ణ॒వః
 ప్రతి॑ష్ఠిత్యై దే॒వస్య॑ సవి॒తుర్భా॒గో॑ఽసీత్యు॑త్తర॒తో బ్రహ్మ॒ వై దే॒వః స॑వి॒తా
 బ్రహ్మ॒ బృహ॒స్పతి॒ర్బ్రహ్మ॑ చతుష్టో॒మో బ్ర॑హ్మవర్చ॒సమే॒వోత్త॑ర॒తో ధ॑త్తే॒
 తస్మా॒దుత్త॒రోఽర్ధో᳚ బ్రహ్మవర్చ॒సిత॑రః సావి॒త్రవ॑తీ భవతి॒ ప్రసూ᳚త్యై॒
 తస్మా᳚ద్బ్రాహ్మ॒ణానా॒ముదీ॑చీ స॒నిః ప్రసూ॑తా ధ॒ర్త్రశ్చ॑తుష్టో॒మ ఇతి॑
 పు॒రస్తా॒దుప॑ దధాతి యజ్ఞము॒ఖం వై ధ॒ర్త్రో

20 య॑జ్ఞము॒ఖం చ॑తుష్టో॒మో య॑జ్ఞము॒ఖమే॒వ పు॒రస్తా॒ద్వి
 యా॑తయతి॒ యావా॑నాం భా॒గో॑ఽసీతి॑ దక్షిణ॒తో మాసా॒ వై యావా॑ అర్ధమా॒సా
 అయా॑వా॒స్తస్మా᳚ద్దక్షి॒ణావృ॑తో॒ మాసా॒ అన్నం॒ వై యావా॒ అన్నం॑ ప్ర॒జా
 అన్న॑మే॒వ ద॑క్షిణ॒తో ధ॑త్తే॒ తస్మా॒ద్దక్షి॑ణే॒నాన్న॑మద్యత ఋభూ॒ణాం
 భా॒గో॑ఽసీతి॑ ప॒శ్చాత్ప్రతి॑ష్ఠిత్యై వివ॒ర్తో᳚ఽష్టాచత్వారి॒ꣳ॒శ
 ఇత్యు॑త్తర॒తో॑ఽనయో᳚ర్లో॒కయోః᳚ సవీర్య॒త్వాయ॒ తస్మా॑ది॒మౌ లో॒కౌ స॒మావ॑ద్వీర్యౌ॒

21 యస్య॒ ముఖ్య॑వతీః పు॒రస్తా॑దుపధీ॒యంతే॒ ముఖ్య॑ ఏ॒వ భ॑వ॒త్యాస్య॒
 ముఖ్యో॑ జాయతే॒ యస్యాన్న॑వతీర్దక్షిణ॒తోఽత్త్యన్న॒మాస్యా᳚న్నా॒దో జా॑యతే॒
 యస్య॑ ప్రతి॒ష్ఠావ॑తీః ప॒శ్చాత్ప్రత్యే॒వ తి॑ష్ఠతి॒ యస్యౌజ॑స్వతీరుత్తర॒త
 ఓ॑జ॒స్వ్యే॑వ భ॑వ॒త్యాస్యౌ॑జ॒స్వీ జా॑యతే॒ఽర్కో వా ఏ॒ష యద॒గ్నిస్తస్యై॒తదే॒వ
 స్తో॒త్రమే॒తచ్ఛ॒స్త్రం యదే॒షా వి॒ధా

22 వి॑ధీ॒యతే॒ఽర్క ఏ॒వ తద॒ర్క్య॑మను॒ వి ధీ॑య॒తేఽత్యన్న॒మాస్యా᳚న్నా॒దో
 జా॑యతే॒ యస్యై॒షా వి॒ధా వి॑ధీ॒యతే॒ య ఉ॑ చైనామే॒వం వేద॒ సృష్టీ॒రుప॑
 దధాతి యథాసృ॒ష్టమే॒వావ॑ రుంధే॒ న వా ఇ॒దం దివా॒ న నక్త॑మాసీ॒దవ్యా॑వృత్తం॒
 తే దే॒వా ఏ॒తా వ్యు॑ష్టీరపశ్యం॒తా ఉపా॑దధత॒ తతో॒ వా ఇ॒దం వ్యౌ᳚చ్ఛ॒ద్యస్యై॒తా
 ఉ॑పధీ॒యంతే॒ వ్యే॑వాస్మా॑ ఉచ్ఛ॒త్యథో॒ తమ॑ ఏ॒వాప॑ హతే .. 5. 3. 4..

 వై జ॒నిత్రం॑ పంచద॒శోది॑త్యై భా॒గో వై ధ॒ర్త్రః స॒మావ॑ద్వీర్యౌ వి॒ధా
 తతో॒ వా ఇ॒దం చతు॑ర్దశ చ .. 5. 3. 4.. అ॒గ్నేర్నృ॒చక్ష॑సాం జ॒నిత్రం॑
 మి॒త్రస్యేంద్ర॑స్య॒ వసూ॑నామాది॒త్యానా॒మది॑త్యై దే॒వస్య॑ సవి॒తుః సా॑వి॒త్రవ॑తీ
 ధ॒ర్త్రో యావా॑నామృభూ॒ణాం వి॑వ॒ర్తశ్చతు॑ర్దశ ..

23 అగ్నే॑ జా॒తాన్ ప్రణు॑దా నః స॒పత్నా॒నితి॑ పు॒రస్తా॒దుప॑ దధాతి జా॒తానే॒వ
 భ్రాతృ॑వ్యా॒న్ ప్ర ణు॑దతే॒ సహ॑సా జా॒తానితి॑ ప॒శ్చాజ్జ॑ని॒ష్యమా॑ణానే॒వ
 ప్రతి॑ నుదతే చతుశ్చత్వారి॒ꣳ॒శః స్తోమ॒ ఇతి॑ దక్షిణ॒తో బ్ర॑హ్మవర్చ॒సం
 వై చ॑తుశ్చత్వారి॒ꣳ॒శో బ్ర॑హ్మవర్చ॒సమే॒వ ద॑క్షిణ॒తో ధ॑త్తే॒
 తస్మా॒ద్దక్షి॒ణోఽర్ధో᳚ బ్రహ్మవర్చ॒సిత॑రః షోడ॒శ స్తోమ॒ ఇత్యు॑త్తర॒త ఓజో॒
 వై షో॑డ॒శ ఓజ॑ ఏ॒వోత్త॑ర॒తో ధ॑త్తే॒ తస్మా॑

24 దుత్తరతోఽభిప్రయా॒యీ జ॑యతి॒ వజ్రో॒ వై చ॑తుశ్చత్వారి॒ꣳ॒శో వజ్రః॑
 షోడ॒శో యదే॒తే ఇష్ట॑కే ఉప॒ దధా॑తి జా॒తాగ్శ్చై॒వ జ॑ని॒ష్యమా॑ణాగ్శ్చ॒
 భ్రాతృ॑వ్యాన్ప్ర॒ణుద్య॒ వజ్ర॒మను॒ ప్ర హ॑రతి॒ స్తృత్యై॒ పురీ॑షవతీం॒ మధ్య॒
 ఉప॑ దధాతి॒ పురీ॑షం॒ వై మధ్య॑మా॒త్మనః॒ సాత్మా॑నమే॒వాగ్నిం చి॑నుతే॒
 సాత్మా॒ముష్మి॑3ꣳల్లో॒కే భ॑వతి॒ య ఏ॒వం వేదై॒తా వా అ॑సప॒త్నా నామేష్ట॑కా॒
 యస్యై॒తా ఉ॑పధీ॒యంతే॒

25 నాస్య॑ స॒పత్నో॑ భవతి ప॒శుర్వా ఏ॒ష యద॒గ్నిర్వి॒రాజ॑ ఉత్త॒మాయాం॒ చిత్యా॒ముప॑
 దధాతి వి॒రాజ॑మే॒వోత్త॒మాం ప॒శుషు॑ దధాతి॒ తస్మా᳚త్పశు॒మాను॑త్త॒మాం వాచం॑
 వదతి॒ దశ॑ద॒శోప॑ దధాతి సవీర్య॒త్వాయా᳚క్ష్ణ॒యోప॑ దధాతి॒ తస్మా॑దక్ష్ణ॒యా
 ప॒శవోఽఙ్గా॑ని॒ ప్ర హ॑రంతి॒ ప్రతి॑ష్ఠిత్యై॒ యాని॒ వై ఛందాꣳ॑సి
 సువ॒ర్గ్యా᳚ణ్యాసం॒తైర్దే॒వాః సు॑వ॒ర్గం లో॒కమా॑యం॒తేనర్ష॑యో

26 ఽశ్రామ్యం॒తే తపో॑ఽతప్యంత॒ తాని॒ తప॑సాపశ్యం॒తేభ్య॑ ఏ॒తా ఇష్ట॑కా॒
 నిర॑మిమ॒తేవ॒శ్ఛందో॒ వరి॑వ॒శ్ఛంద॒ ఇతి॒ తా ఉపా॑దధత॒ తాభి॒ర్వై తే
 సు॑వ॒ర్గం లో॒కమా॑య॒న్॒ యదే॒తా ఇష్ట॑కా ఉప॒దధా॑తి॒ యాన్యే॒వ ఛందాꣳ॑సి
 సువ॒ర్గ్యా॑ణి॒ తైరే॒వ యజ॑మానః సువ॒ర్గం లో॒కమే॑తి య॒జ్ఞేన॒ వై ప్ర॒జాప॑తిః
 ప్ర॒జా అ॑సృజత॒ తాః స్తోమ॑భాగైరే॒వాసృ॑జత॒ యథ్

27 స్తోమ॑భాగా ఉప॒దధా॑తి ప్ర॒జా ఏ॒వ తద్యజ॑మానః సృజతే॒ బృహ॒స్పతి॒ర్వా
 ఏ॒తద్య॒జ్ఞస్య॒ తేజః॒ సమ॑భర॒ద్యథ్స్తోమ॑భాగా॒ యథ్స్తోమ॑భాగా
 ఉప॒దధా॑తి॒ సతే॑జసమే॒వాగ్నిం చి॑నుతే॒ బృహ॒స్పతి॒ర్వా ఏ॒తాం య॒జ్ఞస్య॑
 ప్రతి॒ష్ఠామ॑పశ్య॒ద్యథ్స్తోమ॑భాగా॒ యథ్స్తోమ॑భాగా ఉప॒దధా॑తి య॒జ్ఞస్య॒
 ప్రతి॑ష్ఠిత్యై స॒ప్తస॒ప్తోప॑ దధాతి సవీర్య॒త్వాయ॑ తి॒స్రో మధ్యే॒ ప్రతి॑ష్ఠిత్యై
 .. 5. 3. 5.. ఉ॒త్త॒ర॒తో ధత్తే॒ తస్మా॑దుపధీ॒యంత॒ ఋష॑యోఽసృజత॒
 యత్త్రిచ॑త్వారిꣳశచ్చ .. 5. 3. 5..

28 ర॒శ్మిరిత్యే॒వాది॒త్యమ॑సృజత॒ ప్రేతి॒రితి॒ ధర్మ॒మన్వి॑తి॒రితి॒
 దివꣳ॑ సం॒ధిరిత్యం॒తరి॑క్షం ప్రతి॒ధిరితి॑ పృథి॒వీం వి॑ష్టం॒భ
 ఇతి॒ వృష్టిం॑ ప్ర॒వేత్యహ॑రను॒వేతి॒ రాత్రి॑ము॒శిగితి॒ వసూ᳚న్ప్రకే॒త
 ఇతి॑ రు॒ద్రాంథ్సు॑దీ॒తిరిత్యా॑ది॒త్యానోజ॒ ఇతి॑ పి॒తౄగ్ స్తంతు॒రితి॑ ప్ర॒జాః
 పృ॑తనా॒షాడితి॑ ప॒శూన్రే॒వదిత్యోష॑ధీరభి॒జిద॑సి యు॒క్తగ్రా॒వే

29 న్ద్రా॑య॒ త్వేంద్రం॑ జి॒న్వేత్యే॒వ ద॑క్షిణ॒తో వజ్రం॒
 పర్యౌ॑హద॒భిజి॑త్యై॒ తాః ప్ర॒జా అప॑ప్రాణా అసృజత॒ తాస్వధి॑పతిర॒సీత్యే॒వ
 ప్రా॒ణమ॑దధాద్యం॒తేత్య॑పా॒నꣳ స॒ꣳ॒ సర్ప॒ ఇతి॒ చక్షు॑ర్వయో॒ధా ఇతి॒
 శ్రోత్రం॒ తాః ప్ర॒జాః ప్రా॑ణ॒తీర॑పాన॒తీః పశ్యం॑తీః శృణ్వ॒తీర్న మి॑థు॒నీ
 అ॑భవం॒తాసు॑ త్రి॒వృద॒సీత్యే॒వ మి॑థు॒నమ॑దధా॒త్తాః ప్ర॒జా మి॑థు॒నీ

30 భవం॑తీ॒ర్న ప్రాజా॑యంత॒ తాః సꣳ॑ రో॒హో॑ఽసి నీ రో॒హో॑ఽసీత్యే॒వ
 ప్రాజ॑నయ॒త్తాః ప్ర॒జాః ప్రజా॑తా॒ న ప్రత్య॑తిష్ఠం॒తా వ॑సు॒కో॑ఽసి॒
 వేష॑శ్రిరసి॒ వస్య॑ష్టిర॒సీత్యే॒వైషు లో॒కేషు॒ ప్రత్య॑స్థాపయ॒ద్యదాహ॑
 వసు॒కో॑ఽసి॒ వేష॑శ్రిరసి॒ వస్య॑ష్టిర॒సీతి॑ ప్ర॒జా ఏ॒వ
 ప్రజా॑తా ఏ॒షు లో॒కేషు॒ ప్రతి॑ ష్ఠాపయతి॒ సాత్మాం॒తరి॑క్షꣳ రోహతి॒
 సప్రా॑ణో॒ఽముష్మి॑3ꣳల్లో॒కే ప్రతి॑ తిష్ఠ॒త్యవ్య॑ర్ధుకః ప్రాణాపా॒నాభ్యాం᳚ భవతి॒
 య ఏ॒వం వేద॑ .. 5. 3. 6.. యు॒క్తగ్రా॑వా ప్ర॒జా మి॑థు॒న్యం॑తరి॑క్షం॒ ద్వాద॑శ
 చ .. 5. 3. 6..

31 నా॒క॒సద్భి॒ర్వై దే॒వాః సు॑వ॒ర్గం లో॒కమా॑యం॒తన్నా॑క॒సదాం᳚ నాకస॒త్త్వం
 యన్నా॑క॒సద॑ ఉప॒దధా॑తి నాక॒సద్భి॑రే॒వ తద్యజ॑మానః సువ॒ర్గం లో॒కమే॑తి
 సువ॒ర్గో వై లో॒కో నాకో॒ యస్యై॒తా ఉ॑పధీ॒యంతే॒ నాస్మా॒ అకం॑ భవతి యజమానాయత॒నం
 వై నా॑క॒సదో॒ యన్నా॑క॒సద॑ ఉప॒దధా᳚త్యా॒యత॑నమే॒వ తద్యజ॑మానః కురుతే
 పృ॒ష్ఠానాం॒ వా ఏ॒తత్తేజః॒ సంభృ॑తం॒ యన్నా॑క॒సదో॒ యన్నా॑క॒సద॑

32 ఉప॒దధా॑తి పృ॒ష్ఠానా॑మే॒వ తేజోఽవ॑ రుంధే పంచ॒చోడా॒ ఉప॑
 దధాత్యప్స॒రస॑ ఏ॒వైన॑మే॒తా భూ॒తా అ॒ముష్మి॑3ꣳల్లో॒క ఉప॑ శే॒రేఽథో॑
 తనూ॒పానీ॑రే॒వైతా యజ॑మానస్య॒ యం ద్వి॒ష్యాత్తము॑ప॒దధ॑ద్ధ్యాయేదే॒తాభ్య॑
 ఏ॒వైనం॑ దే॒వతా᳚భ్య॒ ఆ వృ॑శ్చతి తా॒జగార్తి॒మార్చ్ఛ॒త్యుత్త॑రా నాక॒సద్భ్య॒
 ఉప॑ దధాతి॒ యథా॑ జా॒యామా॒నీయ॑ గృ॒హేషు॑ నిషా॒దయ॑తి తా॒దృగే॒వ తత్

33 ప॒శ్చాత్ప్రాచీ॑ముత్త॒మాముప॑ దధాతి॒ తస్మా᳚త్ప॒శ్చాత్ప్రాచీ॒
 పత్న్యన్వా᳚స్తే స్వయమాతృ॒ణ్ణాం చ॑ విక॒ర్ణీం చో᳚త్త॒మే ఉప॑ దధాతి ప్రా॒ణో వై
 స్వ॑యమాతృ॒ణ్ణాయు॑ర్విక॒ర్ణీ ప్రా॒ణం చై॒వాయు॑శ్చ ప్రా॒ణానా॑ముత్త॒మౌ ధ॑త్తే॒
 తస్మా᳚త్ప్రా॒ణశ్చాయు॑శ్చ ప్రా॒ణానా॑ముత్త॒మౌ నాన్యాముత్త॑రా॒మిష్ట॑కా॒ముప॑
 దధ్యా॒ద్యద॒న్యాముత్త॑రా॒మిష్ట॑కాముపద॒ధ్యాత్ప॑శూ॒నాం

34 చ॒ యజ॑మానస్య చ ప్రా॒ణం చాయు॒శ్చాపి॑
 దధ్యా॒త్తస్మా॒న్నాన్యోత్త॒రేష్ట॑కోప॒ధేయా᳚ స్వయమాతృ॒ణ్ణాముప॑ దధాత్య॒సౌ
 వై స్వ॑యమాతృ॒ణ్ణామూమే॒వోప॑ ధ॒త్తేఽశ్వ॒ముప॑ ఘ్రాపయతి ప్రా॒ణమే॒వాస్యాం᳚
 దధా॒త్యథో᳚ ప్రాజాప॒త్యో వా అశ్వః॑ ప్ర॒జాప॑తినై॒వాగ్నిం చి॑నుతే స్వయమాతృ॒ణ్ణా
 భ॑వతి ప్రా॒ణానా॒ముథ్సృ॑ష్ట్యా॒ అథో॑ సువ॒ర్గస్య॑ లో॒కస్యాను॑ఖ్యాత్యా ఏ॒షా వై
 దే॒వానాం॒ విక్రాం᳚తి॒ర్యద్వి॑క॒ర్ణీ యద్వి॑క॒ర్ణీము॑ప॒దధా॑తి దే॒వానా॑మే॒వ
 విక్రాం᳚తి॒మను॒ వి క్ర॑మత ఉత్తర॒త ఉప॑ దధాతి॒ తస్మా॑దుత్తర॒త
 ఉ॑పచారో॒ఽగ్నిర్వా॑యు॒మతీ॑ భవతి॒ సమి॑ద్ధ్యై .. 5. 3. 7.. సంభృ॑తం॒
 యన్నా॑క॒సదో॒ యన్నా॑క॒సద॒స్తత్ప॑శూ॒నామే॒షా వై ద్వా విꣳ॑శతిశ్చ .. 5. 3. 7..

35 ఛందా॒గ్॒స్యుప॑ దధాతి ప॒శవో॒ వై ఛందాꣳ॑సి ప॒శూనే॒వావ॑ రుంధే॒
 ఛందాꣳ॑సి॒ వై దే॒వానాం᳚ వా॒మం ప॒శవో॑ వా॒మమే॒వ ప॒శూనవ॑ రుంధ
 ఏ॒తాꣳ హ॒ వై య॒జ్ఞసే॑నశ్చైత్రియాయ॒ణశ్చితిం॑ వి॒దాం చ॑కార॒ తయా॒
 వై స ప॒శూనవా॑రుంధ॒ యదే॒తాము॑ప॒దధా॑తి ప॒శూనే॒వావ॑ రుంధే గాయ॒త్రీః
 పు॒రస్తా॒దుప॑ దధాతి॒ తేజో॒ వై గా॑య॒త్రీ తేజ॑ ఏ॒వ

36 ము॑ఖ॒తో ధ॑త్తే మూర్ధ॒న్వతీ᳚ర్భవంతి మూ॒ర్ధాన॑మే॒వైనꣳ॑ సమా॒నానాం᳚ కరోతి
 త్రి॒ష్టుభ॒ ఉప॑ దధాతీంద్రి॒యం వై త్రి॒ష్టుగిం॑ద్రి॒యమే॒వ మ॑ధ్య॒తో ధ॑త్తే॒
 జగ॑తీ॒రుప॑ దధాతి॒ జాగ॑తా॒ వై ప॒శవః॑ ప॒శూనే॒వావ॑ రుంధేఽను॒ష్టుభ॒
 ఉప॑ దధాతి ప్రా॒ణా వా అ॑ను॒ష్టుప్ప్రా॒ణానా॒ముథ్సృ॑ష్ట్యై బృహ॒తీరు॒ష్ణిహాః᳚
 పం॒క్తీర॒క్షర॑పంక్తీ॒రితి॒ విషు॑రూపాణి॒ ఛందా॒గ్॒స్యుప॑ దధాతి॒ విషు॑రూపా॒
 వై ప॒శవః॑ ప॒శవ॒

37 శ్ఛందాꣳ॑సి॒ విషు॑రూపానే॒వ ప॒శూనవ॑ రుంధే॒ విషు॑రూపమస్య గృ॒హే
 దృ॑శ్యతే॒ యస్యై॒తా ఉ॑పధీ॒యంతే॒ య ఉ॑ చైనా ఏ॒వం వేదాతి॑చ్ఛందస॒ముప॑
 దధా॒త్యతి॑చ్ఛందా॒ వై సర్వా॑ణి॒ ఛందాꣳ॑సి॒ సర్వే॑భిరే॒వైనం॒
 ఛందో॑భిశ్చినుతే॒ వర్ష్మ॒ వా ఏ॒షా ఛంద॑సాం॒ యదతి॑చ్ఛందా॒
 యదతి॑చ్ఛందసముప॒దధా॑తి॒ వర్ష్మై॒వైనꣳ॑ సమా॒నానాం᳚ కరోతి ద్వి॒పదా॒
 ఉప॑ దధాతి ద్వి॒పాద్యజ॑మానః॒ ప్రతి॑ష్ఠిత్యై .. 5. 3. 8.. తేజ॑ ఏ॒వ ప॒శవః॑
 ప॒శవో॒ యజ॑మాన॒ ఏకం॑ చ .. 5. 3. 8..

38 సర్వా᳚భ్యో॒ వై దే॒వతా᳚భ్యో॒ఽగ్నిశ్చీ॑యతే॒ యథ్స॒యుజో॒ నోప॑ద॒ధ్యాద్దే॒వతా॑
 అస్యా॒గ్నిం వృం॑జీర॒న్॒ యథ్స॒యుజ॑ ఉప॒దధా᳚త్యా॒త్మనై॒వైనꣳ॑ స॒యుజం॑
 చినుతే॒ నాగ్నినా॒ వ్యృ॑ధ్య॒తేఽథో॒ యథా॒ పురు॑షః॒ స్నావ॑భిః॒ సంత॑త
 ఏ॒వమే॒వైతాభి॑ర॒గ్నిః సంత॑తో॒ఽగ్నినా॒ వై దే॒వాః సు॑వ॒ర్గం లో॒కమా॑యం॒తా
 అ॒మూః కృత్తి॑కా అభవ॒న్॒ యస్యై॒తా ఉ॑పధీ॒యంతే॑ సువ॒ర్గమే॒వ

39 లో॒కమే॑తి॒ గచ్ఛ॑తి ప్రకా॒శం చి॒త్రమే॒వ భ॑వతి మండలేష్ట॒కా ఉప॑
 దధాతీ॒మే వై లో॒కా మం॑డలేష్ట॒కా ఇ॒మే ఖలు॒ వై లో॒కా దే॑వపు॒రా దే॑వపు॒రా
 ఏ॒వ ప్ర వి॑శతి॒ నార్తి॒మార్చ్ఛ॑త్య॒గ్నిం చి॑క్యా॒నో వి॒శ్వజ్యో॑తిష॒ ఉప॑
 దధాతీ॒మానే॒వైతాభి॑ర్లో॒కాంజ్యోతి॑ష్మతః కురు॒తేఽథో᳚ ప్రా॒ణానే॒వైతా యజ॑మానస్య
 దాధ్రత్యే॒తా వై దే॒వతాః᳚ సువ॒ర్గ్యా᳚స్తా ఏ॒వాన్వా॒రభ్య॑ సువ॒ర్గం లో॒కమే॑తి ..

 5. 3. 9.. సు॒వ॒ర్గమే॒వ తా ఏ॒వ చ॒త్వారి॑ చ .. 5. 3. 9..

40 వృ॒ష్టి॒సనీ॒రుప॑ దధాతి॒ వృష్టి॑మే॒వావ॑ రుంధే॒
 యదే॑క॒ధోప॑ద॒ధ్యాదేక॑మృ॒తుం వ॑ర్షేదనుపరి॒హారꣳ॑ సాదయతి॒
 తస్మా॒థ్సర్వా॑నృ॒తూన్ వ॑ర్షతి పురోవాత॒ సని॑ర॒సీత్యా॑హై॒తద్వై
 వృష్ట్యై॑ రూ॒పꣳ రూ॒పేణై॒వ వృష్టి॒మవ॑ రుంధే సం॒యానీ॑భి॒ర్వై దే॒వా
 ఇ॒మా3ꣳల్లో॒కాంథ్సమ॑యు॒స్తథ్సం॒యానీ॑నాꣳ సంయాని॒త్వం యథ్సం॒యానీ॑రుప॒
 దధా॑తి॒ యథా॒ప్సు నా॒వా సం॒యాత్యే॒వ

41 మే॒వైతాభి॒ర్యజ॑మాన ఇ॒మా3ꣳల్లో॒కాంథ్సం యా॑తి ప్ల॒వో వా
 ఏ॒షో᳚ఽగ్నేర్యథ్సం॒యానీ॒ర్యథ్సం॒యానీ॑రుప॒ దధా॑తి ప్ల॒వమే॒వైతమ॒గ్నయ॒
 ఉప॑ దధాత్యు॒త యస్యై॒తాసూప॑హితా॒స్వాపో॒ఽగ్నిꣳ హరం॒త్యహృ॑త
 ఏ॒వాస్యా॒గ్నిరా॑దిత్యేష్ట॒కా ఉప॑ దధాత్యాది॒త్యా వా ఏ॒తం భూత్యై॒ ప్రతి॑ నుదంతే॒
 యోఽలం॒ భూత్యై॒ సన్భూతిం॒ న ప్రా॒ప్నోత్యా॑ది॒త్యా

42 ఏ॒వైనం॒ భూతిం॑ గమయంత్య॒సౌ వా ఏ॒తస్యా॑ది॒త్యో రుచ॒మా ద॑త్తే॒ యో᳚ఽగ్నిం
 చి॒త్వా న రోచ॑తే॒ యదా॑దిత్యేష్ట॒కా ఉ॑ప॒దధా᳚త్య॒సావే॒వాస్మి॑న్నాది॒త్యో రుచం॑
 దధాతి॒ యథా॒సౌ దే॒వానా॒ꣳ॒ రోచ॑త ఏ॒వమే॒వైష మ॑ను॒ష్యా॑ణాꣳ రోచతే
 ఘృతేష్ట॒కా ఉప॑ దధాత్యే॒తద్వా అ॒గ్నేః ప్రి॒యం ధామ॒ యద్ఘృ॒తం ప్రి॒యేణై॒వైనం॒
 ధామ్నా॒ సమ॑ర్ధయ॒

43 త్యథో॒ తేజ॑సాఽనుపరి॒హారꣳ॑ సాదయ॒త్యప॑రివర్గమే॒వాస్మిం॒తేజో॑ దధాతి
 ప్ర॒జాప॑తిర॒గ్నిమ॑చినుత॒ స యశ॑సా॒ వ్యా᳚ర్ధ్యత॒ స ఏ॒తా య॑శో॒దా
 అ॑పశ్య॒త్తా ఉపా॑ధత్త॒ తాభి॒ర్వై స యశ॑ ఆ॒త్మన్న॑ధత్త॒ యద్య॑శో॒దా
 ఉ॑ప॒ దధా॑తి॒ యశ॑ ఏ॒వ తాభి॒ర్యజ॑మాన ఆ॒త్మంధ॑త్తే॒ పంచోప॑ దధాతి॒
 పాంక్తః॒ పురు॑షో॒ యావా॑నే॒వ పురు॑ష॒స్తస్మి॒న్॒ యశో॑ దధాతి .. 5. 3. 10..

 ఏ॒వం ప్రా॒ప్నోత్యా॑ది॒త్యా అ॑ర్ధయ॒త్యేకా॒న్న పం॑చా॒శచ్చ॑ .. 5. 3. 10..

44 దే॒వా॒సు॒రాః సంయ॑త్తా ఆస॒న్కనీ॑యాꣳసో దే॒వా ఆస॒న్భూయా॒ꣳ॒సోఽసు॑రా॒స్తే
 దే॒వా ఏ॒తా ఇష్ట॑కా అపశ్యం॒తా ఉపా॑దధత భూయ॒స్కృద॒సీత్యే॒వ భూయాꣳ॑సోఽ
 భవ॒న్వన॒స్పతి॑భి॒ రోష॑ధీభిర్వరివ॒ స్కృద॒సీతీ॒మామ॑జయ॒న్ ప్రాచ్య॒సీతి॒
 ప్రాచీం॒ దిశ॑మజయన్నూ॒ర్ధ్వాసీత్య॒ మూమ॑జయన్నంతరిక్ష॒ సద॑స్యం॒తరి॑క్షే
 సీ॒దేత్యం॒తరి॑క్షమజయం॒తతో॑ దే॒వా అభ॑వ॒న్

45 పరాసు॑రా॒ యస్యై॒తా ఉ॑పధీ॒యంతే॒ భూయా॑నే॒వ
 భ॑వత్య॒భీమా3ꣳల్లో॒కాంజ॑యతి॒ భవ॑త్యా॒త్మనా॒ పరా᳚స్య॒ భ్రాతృ॑వ్యో
 భవత్యప్సు॒షద॑సి శ్యేన॒సద॒సీత్యా॑హై॒తద్వా అ॒గ్నే రూ॒పꣳ రూ॒పేణై॒వాగ్నిమవ॑
 రుంధే పృథి॒వ్యాస్త్వా॒ ద్రవి॑ణే సాదయా॒మీత్యా॑హే॒మానే॒వైతాభి॑ర్లో॒కాన్ ద్రవి॑ణావతః
 కురుత ఆయు॒ష్యా॑ ఉప॑ దధా॒త్యాయు॑రే॒వా

46 ఽస్మిం॑దధా॒త్యగ్నే॒ యత్తే॒ పర॒ꣳ॒ హృన్నామేత్యా॑హై॒తద్వా అ॒గ్నేః ప్రి॒యం ధామ॑
 ప్రి॒యమే॒వాస్య॒ ధామోపా᳚ప్నోతి॒ తావేహి॒ సꣳ ర॑భావహా॒ ఇత్యా॑హ॒ వ్యే॑వైనే॑న॒
 పరి॑ ధత్తే॒ పాంచ॑జన్యే॒ష్వప్యే᳚ధ్యగ్న॒ ఇత్యా॑హై॒ష వా అ॒గ్నిః పాంచ॑జన్యో॒
 యః పంచ॑చితీక॒స్తస్మా॑దే॒వమా॑హర్త॒వ్యా॑ ఉప॑ దధాత్యే॒తద్వా ఋ॑తూ॒నాం
 ప్రి॒యం ధామ॒ యదృ॑త॒వ్యా॑ ఋతూ॒నామే॒వ ప్రి॒యం ధామావ॑ రుంధే సు॒మేక॒
 ఇత్యా॑హ సంవథ్స॒రో వై సు॒మేకః॑ సంవథ్స॒రస్యై॒వ ప్రి॒యం ధామోపా᳚ప్నోతి .. 5. 3. 11.. అభ॑వ॒న్నాయు॑రే॒వర్త॒వ్యా॑ ఉప॒ షడ్విꣳ॑శతిశ్చ .. 5. 3. 11..

47 ప్ర॒జాప॑తే॒రక్ష్య॑శ్వయ॒త్ తత్ పరా॑పత॒త్ తదశ్వో॑ఽభవ॒ద్యదశ్వ॑య॒త్
 తదశ్వ॑స్యాశ్వ॒త్వం తద్దే॒వా అ॑శ్వమే॒ధేనై॒వ ప్రత్య॑దధురే॒ష వై
 ప్ర॒జాప॑తి॒ꣳ॒ సర్వం॑ కరోతి॒ యో᳚ఽశ్వమే॒ధేన॒ యజ॑తే॒ సర్వ॑ ఏ॒వ
 భ॑వతి॒ సర్వ॑స్య॒ వా ఏ॒షా ప్రాయ॑శ్చిత్తిః॒ సర్వ॑స్య భేష॒జꣳ సర్వం॒ వా
 ఏ॒తేన॑ పా॒ప్మానం॑ దే॒వా అ॑తర॒న్నపి॒ వా ఏ॒తేన॑ బ్రహ్మహ॒త్యామ॑తరం॒థ్సర్వం॑
 పా॒ప్మానం॑

48 తరతి॒ తర॑తి బ్రహ్మహ॒త్యాం యో᳚ఽశ్వమే॒ధేన॒ యజ॑తే॒ య ఉ॑ చైనమే॒వం
 వేదోత్త॑రం॒ వై తత్ ప్ర॒జాప॑తే॒రక్ష్య॑శ్వయ॒త్ తస్మా॒దశ్వ॑స్యోత్తర॒తోఽవ॑
 ద్యంతి దక్షిణ॒తో᳚ఽన్యేషాం᳚ పశూ॒నాం వై॑త॒సః కటో॑ భవత్య॒ప్సుయో॑ని॒ర్వా
 అశ్వో᳚ఽప్సు॒జో వే॑త॒సః స్వ ఏ॒వైనం॒ యోనౌ॒ ప్రతి॑ష్ఠాపయతి చతుష్టో॒మః స్తోమో॑
 భవతి స॒రడ్ఢ॒ వా అశ్వ॑స్య॒ సక్థ్యావృ॑హ॒త్తద్దే॒వాశ్చ॑తుష్టో॒మేనై॒వ
 ప్రత్య॑దధు॒ర్యచ్చ॑తుష్టో॒మః స్తోమో॒ భవ॒త్యశ్వ॑స్య సర్వ॒త్వాయ॑ .. 5. 3. 12..

 సర్వం॑ పా॒ప్మాన॑మవృహ॒ద్ద్వాద॑శ చ .. 5. 3. 12..

 ఉ॒థ్స॒న్న॒ య॒జ్ఞ ఇంద్రా᳚గ్నీ దే॒వా వా అ॑క్ష్ణయా స్తో॒మీయా॑ అ॒గ్నేర్భా॒గో᳚ఽస్యగ్నే॑
జా॒తాన్ ర॒శ్మిరితి॑ నాక॒సద్భి॒శ్ఛందాꣳ॑సి॒ సర్వా᳚భ్యో వృష్టి॒సనీ᳚ర్దేవాసు॒రాః
కనీ॑యాꣳసః ప్ర॒జాప॑తే॒రక్షి॒ ద్వాద॑శ ..

 ఉ॒థ్స॒న్న॒ య॒జ్ఞో దే॒వా వై యస్య॒ ముఖ్య॑వతీర్నాక॒ సద్భి॑రే॒వైతాభి॑ర॒ష్టా
చ॑త్వారిꣳశత్ ..

 ఉ॒థ్స॒న్న॒ య॒జ్ఞః స॑ర్వ॒త్వాయ॑ ..

పంచమకాండే చతుర్థః ప్రశ్నః 4

1 దే॒వా॒సు॒రాః సంయ॑త్తా ఆసం॒తేన వ్య॑జయంత॒ స ఏ॒తా ఇంద్ర॑స్త॒నూర॑పశ్య॒త్తా
   ఉపా॑ధత్త॒ తాభి॒ర్వై స త॒నువ॑మింద్రి॒యం వీ॒ర్య॑మా॒త్మన్న॑ధత్త॒ తతో॑ దే॒వా
   అభ॑వ॒న్పరాసు॑రా॒ యదిం॑ద్రత॒నూరు॑ప॒దధా॑తి త॒నువ॑మే॒వ తాభి॑రింద్రి॒యం
   వీ॒ర్యం॑ యజ॑మాన ఆ॒త్మంధ॒త్తేఽథో॒ సేంద్ర॑మే॒వాగ్నిꣳ సత॑నుం చినుతే॒
   భవ॑త్యా॒త్మనా॒ పరా᳚స్య॒ భ్రాతృ॑వ్యో

2 భవతి య॒జ్ఞో దే॒వేభ్యోఽపా᳚క్రామ॒త్తమ॑వ॒రుధం॒ నాశ॑క్నువం॒త ఏ॒తా
   య॑జ్ఞత॒నూర॑పశ్యం॒తా ఉపా॑దధత॒ తాభి॒ర్వై తే య॒జ్ఞమవా॑రుంధత॒
   యద్య॑జ్ఞత॒నూరు॑ప॒దధా॑తి య॒జ్ఞమే॒వ తాభి॒ర్యజ॑మా॒నోఽవ॑ రుంధే॒
   త్రయ॑స్త్రిꣳ శత॒ముప॑ దధాతి॒ త్రయ॑స్త్రిꣳశ॒ద్వై దే॒వతా॑ దే॒వతా॑
   ఏ॒వావ॑ రుం॒ధేఽథో॒ సాత్మా॑నమే॒వాగ్నిꣳ సత॑నుం చినుతే॒ సాత్మా॒ముష్మి॑3ꣳ
   ల్లో॒కే

3 భ॑వతి॒ య ఏ॒వం వేద॒ జ్యోతి॑ష్మతీ॒రుప॑ దధాతి॒
   జ్యోతి॑రే॒వాస్మిం॑దధాత్యే॒తాభి॒ర్వా అ॒గ్నిశ్చి॒తో జ్వ॑లతి॒ తాభి॑రే॒వైన॒ꣳ॒
   సమిం॑ధ ఉ॒భయో॑రస్మై లో॒కయో॒ర్జ్యోతి॑ర్భవతి నక్షత్రేష్ట॒కా ఉప॑ దధాత్యే॒తాని॒
   వై ది॒వో జ్యోతీꣳ॑షి॒ తాన్యే॒వావ॑ రుంధే సు॒కృతాం॒ వా ఏ॒తాని॒ జ్యోతీꣳ॑షి॒
   యన్నక్ష॑త్రాణి॒ తాన్యే॒వాప్నో॒త్యథో॑ అనూకా॒శమే॒వైతాని॒

4 జ్యోతీꣳ॑షి కురుతే సువ॒ర్గస్య॑ లో॒కస్యాను॑ఖ్యాత్యై॒ యథ్స2ꣳస్పృ॑ష్టా
 ఉపద॒ధ్యాద్వృష్ట్యై॑ లో॒కమపి॑ దధ్యా॒దవ॑ర్షుకః ప॒ర్జన్యః॑ స్యా॒దసగ్గ్॑
 స్పృష్టా॒ ఉప॑ దధాతి॒ వృష్ట్యా॑ ఏ॒వ లో॒కం క॑రోతి॒ వర్షు॑కః ప॒ర్జన్యో॑ భవతి
 పు॒రస్తా॑ద॒న్యాః ప్ర॒తీచీ॒రుప॑ దధాతి ప॒శ్చాద॒న్యాః ప్రాచీ॒స్తస్మా᳚త్ప్రా॒చీనా॑ని
 చ ప్రతీ॒చీనా॑ని చ॒ నక్ష॑త్రా॒ణ్యా వ॑ర్తంతే .. 5. 4. 1.. భ్రాతృ॑వ్యో లో॒క
 ఏ॒వైతాన్యేక॑ చత్వారిꣳశచ్చ .. 5. 4. 1..

5 ఋ॒త॒వ్యా॑ ఉప॑ దధాత్యృతూ॒నాం క్లృప్త్యై᳚ ద్వం॒ద్వముప॑ దధాతి॒
 తస్మా᳚ద్ద్వం॒ద్వమృ॒తవోఽధృ॑తేవ॒ వా ఏ॒షా యన్మ॑ధ్య॒మా చితి॑రం॒తరి॑క్షమివ॒
 వా ఏ॒షా ద్వం॒ద్వమ॒న్యాసు॒ చితీ॒షూప॑ దధాతి॒ చత॑స్రో॒ మధ్యే॒ ధృత్యా॑ అంతః॒
 శ్లేష॑ణం॒ వా ఏ॒తాశ్చితీ॑నాం॒ యదృ॑త॒వ్యా॑ యదృ॑త॒వ్యా॑ ఉప॒ దధా॑తి॒
 చితీ॑నాం॒ విధృ॑త్యా॒ అవ॑కా॒మనూప॑ దధాత్యే॒షా వా అ॒గ్నేఱ్యోనిః॒ సయో॑ని

6 మే॒వాగ్నిం చి॑నుత ఉ॒వాచ॑ హ వి॒శ్వామి॒త్రోఽద॒దిథ్స బ్రహ్మ॒ణాన్నం॒
 యస్యై॒తా ఉ॑పధీ॒యాంతై॒ య ఉ॑ చైనా ఏ॒వం వేద॒దితి॑ సంవథ్స॒రో వా ఏ॒తం
 ప్ర॑తి॒ష్ఠాయై॑ నుదతే॒ యో᳚ఽగ్నిం చి॒త్వా న ప్ర॑తి॒తిష్ఠ॑తి॒ పంచ॒
 పూర్వా॒శ్చిత॑యో భవం॒త్యథ॑ష॒ష్ఠీం చితిం॑ చినుతే॒ షడ్వా ఋ॒తవః॑
 సంవథ్స॒ర ఋ॒తుష్వే॒వ సం॑వథ్స॒రే ప్రతి॑ తిష్ఠత్యే॒తా వా

7 అధి॑పత్నీ॒ర్నామేష్ట॑కా॒ యస్యై॒తా ఉ॑పధీ॒యంతేఽధి॑పతిరే॒వ
 స॑మా॒నానాం᳚ భవతి॒ యం ద్వి॒ష్యాత్తము॑ప॒దధ॑ద్ధ్యాయేదే॒తాభ్య॑
 ఏ॒వైనం॑ దే॒వతా᳚భ్య॒ ఆ వృ॑శ్చతి తా॒జగార్తి॒మార్చ్ఛ॒త్యంగి॑రసః
 సువ॒ర్గం లో॒కం యంతో॒ యా య॒జ్ఞస్య॒ నిష్కృ॑తి॒రాసీ॒త్తామృషి॑భ్యః॒
 ప్రత్యౌ॑హం॒తద్ధిర॑ణ్యమభవ॒ద్యద్ధి॑రణ్యశ॒ల్కైః ప్రో॒క్షతి॑ య॒జ్ఞస్య॒
 నిష్కృ॑త్యా॒ అథో॑ భేష॒జమే॒వాస్మై॑ కరో॒

8 ఽత్యథో॑ రూ॒పేణై॒వైన॒ꣳ॒ సమ॑ర్ధయ॒త్యథో॒ హిర॑ణ్యజ్యోతిషై॒వ సు॑వ॒ర్గం
 లో॒కమే॑తి సాహ॒స్రవ॑తా॒ ప్రోక్ష॑తి సాహ॒స్రః ప్ర॒జాప॑తిః ప్ర॒జాప॑తే॒రాప్త్యా॑
 ఇ॒మా మే॑ అగ్న॒ ఇష్ట॑కా ధే॒నవః॑ సం॒త్విత్యా॑హ ధే॒నూరే॒వైనాః᳚ కురుతే॒ తా ఏ॑నం
 కామ॒దుఘా॑ అ॒ముత్రా॒ముష్మి॑3ꣳ ల్లో॒క ఉప॑ తిష్ఠంతే .. 5. 4. 2.. సయో॑నిమే॒తా
 వై క॑రో॒త్యేకా॒న్న చ॑త్వారి॒ꣳ॒శచ్చ॑ .. 5. 4. 2..

9 రు॒ద్రో వా ఏ॒ష యద॒గ్నిః స ఏ॒తర్హి॑ జా॒తో యర్హి॒ సర్వ॑శ్చి॒తః స యథా॑
 వ॒థ్సో జా॒తః స్తనం॑ ప్రే॒ప్సత్యే॒వం వా ఏ॒ష ఏ॒తర్హి॑ భాగ॒ధేయం॒ ప్రేప్స॑తి॒
 తస్మై॒ యదాహు॑తిం॒ న జు॑హు॒యాద॑ధ్వ॒ర్యుం చ॒ యజ॑మానం చ ధ్యాయేచ్ఛతరు॒ద్రీయం॑
 జుహోతి భాగ॒ధేయే॑నై॒వైనꣳ॑ శమయతి॒ నార్తి॒మార్చ్ఛ॑త్యధ్వ॒ర్యుర్న యజ॑మానో॒
 యద్గ్రా॒మ్యాణాం᳚ పశూ॒నాం

10 పయ॑సా జుహు॒యాద్ గ్రా॒మ్యాన్ ప॒శూఙ్ఛు॒చార్ప॑యే॒ద్యదా॑ర॒ణ్యానా॑మార॒ణ్యాంజ॑ర్తి
 లయవా॒గ్వా॑ వా జుహు॒యాద్గ॑వీధుకయవా॒గ్వా॑ వా॒ న గ్రా॒మ్యాన్ప॒శూన్
 హి॒నస్తి॒ నార॒ణ్యానథో॒ ఖల్వా॑హు॒రనా॑హుతి॒ర్వై జ॒ర్తిలా᳚శ్చ
 గ॒వీధు॑కా॒శ్చేత్య॑జక్షీ॒రేణ॑ జుహోత్యాగ్నే॒యీ వా ఏ॒షా యద॒జాఽహు॑త్యై॒వ జు॑హోతి॒
 న గ్రా॒మ్యాన్ప॒శూన్ హి॒నస్తి॒ నార॒ణ్యానంగి॑రసః సువ॒ర్గం లో॒కం యంతో॒

11 ఽజాయాం᳚ ఘ॒ర్మం ప్రాసిం॑చం॒థ్సా శోచం॑తీ ప॒ర్ణం పరా॑జిహీత॒
 సో᳚2॒ఽర్కో॑ఽభవ॒త్తద॒ర్కస్యా᳚ర్క॒త్వమ॑ర్కప॒ర్ణేన॑ జుహోతి
 సయోని॒త్వాయోద॒ఙ్తిష్ఠం॑జుహోత్యే॒షా వై రు॒ద్రస్య॒ దిక్స్వాయా॑మే॒వ ది॒శి
 రు॒ద్రం ని॒రవ॑దయతే చర॒మాయా॒మిష్ట॑కాయాం జుహోత్యంత॒త ఏ॒వ రు॒ద్రం
 ని॒రవ॑దయతే త్రేధావిభ॒క్తం జు॑హోతి॒ త్రయ॑ ఇ॒మే లో॒కా ఇ॒మానే॒వ
 లో॒కాంథ్స॒మావ॑ద్వీర్యాన్కరో॒తీయ॒త్యగ్రే॑ జుహో॒

12 ఽత్యథేయ॒త్యథేయ॑తి॒ త్రయ॑ ఇ॒మే లో॒కా ఏ॒భ్య ఏ॒వైనం॑
 లో॒కేభ్యః॑ శమయతి తి॒స్ర ఉత్త॑రా॒ ఆహు॑తీర్జుహోతి॒ షట్థ్సం ప॑ద్యంతే॒
 షడ్వా ఋ॒తవ॑ ఋ॒తుభి॑రే॒వైనꣳ॑ శమయతి॒ యద॑నుపరి॒క్రామం॑
 జుహు॒యాదం॑తరవచా॒రిణꣳ॑ రు॒ద్రం కు॑ర్యా॒దథో॒ ఖల్వా॑హుః॒ కస్యాం॒ వాహ॑
 ది॒శి రు॒ద్రః కస్యాం॒ వేత్య॑నుపరి॒క్రామ॑మే॒వ హో॑త॒వ్య॑మప॑రివర్గమే॒వైనꣳ॑
 శమయ

13 త్యే॒తా వై దే॒వతాః᳚ సువ॒ర్గ్యా॑ యా ఉ॑త్త॒మాస్తా యజ॑మానం వాచయతి॒
 తాభి॑రే॒వైనꣳ॑ సువ॒ర్గం లో॒కం గ॑మయతి॒ యం ద్వి॒ష్యాత్తస్య॑ సంచ॒రే
 ప॑శూ॒నాం న్య॑స్యే॒ద్యః ప్ర॑థ॒మః ప॒శుర॑భి॒తిష్ఠ॑తి॒ స ఆర్తి॒మార్చ్ఛ॑తి
 .. 5. 4. 3.. ప॒శూ॒నాం యంతోఽగ్రే॑ జుహో॒త్యప॑రివర్గమే॒వైనꣳ॑ శమయతి
 త్రి॒ꣳ॒శచ్చ॑ .. 5. 4. 3..

14 అశ్మ॒న్నూర్జ॒మితి॒ పరి॑ షించతి మా॒ర్జయ॑త్యే॒వైన॒మథో॑ త॒ర్పయ॑త్యే॒వ
 స ఏ॑నం తృ॒ప్తోఽక్షు॑ధ్య॒న్నశో॑చన్న॒ముష్మి॑3ꣳల్లో॒క ఉప॑ తిష్ఠతే॒
 తృప్య॑తి ప్ర॒జయా॑ ప॒శుభి॒ర్య ఏ॒వం వేద॒ తాం న॒ ఇష॒మూర్జం॑ ధత్త మరుతః
 సꣳరరా॒ణా ఇత్యా॒హాన్నం॒ వా ఊర్గన్నం॑ మ॒రుతోఽన్న॑మే॒వావ॑ రుం॒ధేఽశ్మగ్గ్॑స్తే॒
 క్షుద॒ముం తే॒ శు

15 గృ॑చ్ఛతు॒ యం ద్వి॒ష్మ ఇత్యా॑హ॒ యమే॒వ ద్వేష్టి॒ తమ॑స్య క్షు॒ధా చ॑ శు॒చా
 చా᳚ర్పయతి॒ త్రిః ప॑రిషిం॒చన్పర్యే॑తి త్రి॒వృద్వా అ॒గ్నిర్యావా॑నే॒వాగ్నిస్తస్య॒
 శుచꣳ॑ శమయతి॒ త్రిః పునః॒ పర్యే॑తి॒ షట్థ్సం ప॑ద్యంతే॒ షడ్వా ఋ॒తవ॑
 ఋ॒తుభి॑రే॒వాస్య॒ శుచꣳ॑ శమయత్య॒పాం వా ఏ॒తత్పుష్పం॒ యద్వే॑త॒సో॑ఽపాꣳ

16 శరోఽవ॑కా వేతసశా॒ఖయా॒ చావ॑కాభిశ్చ॒ వి క॑ర్ష॒త్యాపో॒ వై శాం॒తాః
 శాం॒తాభి॑రే॒వాస్య॒ శుచꣳ॑ శమయతి॒ యో వా అ॒గ్నిం చి॒తం ప్ర॑థ॒మః
 ప॒శుర॑ధి॒క్రామ॑తీశ్వ॒రో వై తꣳ శు॒చా ప్ర॒దహో॑ మం॒డూకే॑న॒ వి
 క॑ర్షత్యే॒ష వై ప॑శూ॒నామ॑నుపజీవనీ॒యో న వా ఏ॒ష గ్రా॒మ్యేషు॑ ప॒శుషు॑
 హి॒తో నార॒ణ్యేషు॒ తమే॒వ శు॒చార్ప॑యత్యష్టా॒భిర్వి క॑ర్ష

17 త్య॒ష్టాక్ష॑రా గాయ॒త్రీ గా॑య॒త్రో᳚ఽగ్నిర్యావా॑నే॒వాగ్నిస్తస్య॒
 శుచꣳ॑ శమయతి పావ॒కవ॑తీభి॒రన్నం॒ వై పా॑వ॒కోఽన్నే॑నై॒వాస్య॒
 శుచꣳ॑ శమయతి మృ॒త్యుర్వా ఏ॒ష యద॒గ్నిర్బ్రహ్మ॑ణ ఏ॒తద్రూ॒పం
 యత్కృ॑ష్ణాజి॒నం కార్ష్ణీ॑ ఉపా॒నహా॒వుప॑ ముంచతే॒ బ్రహ్మ॑ణై॒వ
 మృ॒త్యోరం॒తర్ధ॑త్తే॒ఽన్తర్మృ॒త్యోర్ధ॑త్తే॒ఽన్తర॒న్నాద్యా॒దిత్యా॑హుర॒న్యాము॑పముం॒చతే॒ఽన్యాన్నాంత

18 రే॒వ మృ॒త్యోర్ధ॒త్తేఽవా॒న్నాద్యꣳ॑ రుంధే॒ నమ॑స్తే॒ హర॑సే శో॒చిష॒
 ఇత్యా॑హ నమ॒స్కృత్య॒ హి వసీ॑యాꣳసముప॒చరం॑త్య॒న్యం తే॑ అ॒స్మత్త॑పంతు
 హే॒తయ॒ ఇత్యా॑హ॒ యమే॒వ ద్వేష్టి॒ తమ॑స్య శు॒చార్ప॑యతి పావ॒కో
 అ॒స్మభ్యꣳ॑ శి॒వో భ॒వేత్యా॒హాన్నం॒ వై పా॑వ॒కోఽన్న॑మే॒వావ॑ రుంధే॒
 ద్వాభ్యా॒మధి॑ క్రామతి॒ ప్రతి॑ష్ఠిత్యా అప॒స్య॑వతీభ్యా॒ꣳ॒ శాంత్యై᳚ .. 5. 4. 4..

 శుగ్వే॑త॒సో॑ఽపామ॑ష్టా॒భిర్వి క॑ర్షతి॒ నాంతరేకా॒న్న పం॑చా॒శచ్చ॑ .. 5. 4. 4..

19 నృ॒షదే॒ వడితి॒ వ్యాఘా॑రయతి పం॒క్త్యాహు॑త్యా యజ్ఞము॒ఖమా ర॑భతేఽక్ష్ణ॒యా
 వ్యాఘా॑రయతి॒ తస్మా॑దక్ష్ణ॒యా ప॒శవోఽఙ్గా॑ని॒ ప్ర హ॑రంతి॒ ప్రతి॑ష్ఠిత్యై॒
 యద్వ॑షట్కు॒ర్యాద్యా॒తయా॑మాస్య వషట్కా॒రః స్యా॒ద్యన్న వ॑షట్కు॒ర్యాద్రక్షాꣳ॑సి
 య॒జ్ఞꣳ హ॑న్యు॒ర్వడిత్యా॑హ ప॒రోఽక్ష॑మే॒వ వష॑ట్ కరోతి॒ నాస్య॑ యా॒తయా॑మా
 వషట్కా॒రో భవ॑తి॒ న య॒జ్ఞꣳ రక్షాꣳ॑సి ఘ్నంతి హు॒తాదో॒ వా అ॒న్యే దే॒వా

20 అ॑హు॒తాదో॒ఽన్యే తాన॑గ్ని॒చిదే॒వోభయా᳚న్ప్రీణాతి॒ యే దే॒వా దే॒వానా॒మితి॑
 ద॒ధ్నా మ॑ధుమి॒శ్రేణావో᳚క్షతి హు॒తాద॑శ్చై॒వ దే॒వాన॑హు॒తాద॑శ్చ॒
 యజ॑మానః ప్రీణాతి॒ తే యజ॑మానం ప్రీణంతి ద॒ధ్నైవ హు॒తాదః॑ ప్రీ॒ణాతి॒
 మధు॑షాఽహు॒తాదో᳚ గ్రా॒మ్యం వా ఏ॒తదన్నం॒ యద్దధ్యా॑ర॒ణ్యం మధు॒ యద్ద॒ధ్నా
 మ॑ధుమి॒శ్రేణా॒వోక్ష॑త్యు॒భయ॒స్యావ॑రుద్ధ్యై గ్రుము॒ష్టినావో᳚క్షతి ప్రాజాప॒త్యో

21 వై గ్రు॑ము॒ష్టిః స॑యోని॒త్వాయ॒ ద్వాభ్యాం॒ ప్రతి॑ష్ఠిత్యా
 అనుపరి॒చార॒మవో᳚క్ష॒త్యప॑రివర్గమే॒వైనా᳚న్ప్రీణాతి॒ వి వా ఏ॒ష ప్రా॒ణైః ప్ర॒జయా॑
 ప॒శుభి॑రృధ్యతే॒ యో᳚ఽగ్నిం చి॒న్వన్న॑ధి॒ క్రామ॑తి ప్రాణ॒దా అ॑పాన॒దా ఇత్యా॑హ
 ప్రా॒ణానే॒వాత్మంధ॑త్తే వర్చో॒దా వ॑రివో॒దా ఇత్యా॑హ ప్ర॒జా వై వర్చః॑ ప॒శవో॒
 వరి॑వః ప్ర॒జామే॒వ ప॒శూనా॒త్మంధ॑త్త॒ ఇంద్రో॑ వృ॒త్రమ॑హం॒తం వృ॒త్రో

22 హ॒తః షో॑డ॒శభి॑ర్భో॒గైర॑సినా॒థ్స ఏ॒తామ॒గ్నయేఽనీ॑కవత॒
 ఆహు॑తిమపశ్య॒త్తామ॑జుహో॒త్తస్యా॒గ్నిరనీ॑కవాం॒థ్స్వేన॑ భాగ॒ధేయే॑న
 ప్రీ॒తః షో॑డశ॒ధా వృ॒త్రస్య॑ భో॒గానప్య॑దహద్వైశ్వకర్మ॒ణేన॑ పా॒ప్మనో॒
 నిర॑ముచ్యత॒ యద॒గ్నయేఽనీ॑కవత॒ ఆహు॑తిం జు॒హోత్య॒గ్నిరే॒వాస్యానీ॑కవాం॒థ్స్వేన॑
 భాగ॒ధేయే॑న ప్రీ॒తః పా॒ప్మాన॒మపి॑ దహతి వైశ్వకర్మ॒ణేన॑ పా॒ప్మనో॒
 నిర్ము॑చ్యతే॒ యం కా॒మయే॑త చి॒రం పా॒ప్మనో॒

23 నిర్ము॑చ్యే॒తేత్యేకై॑కం॒ తస్య॑ జుహుయాచ్చి॒రమే॒వ పా॒ప్మనో॒ నిర్ము॑చ్యతే॒
 యం కా॒మయే॑త తా॒జక్పా॒ప్మనో॒ నిర్ము॑చ్యే॒తేతి॒ సర్వా॑ణి॒ తస్యా॑ను॒ద్రుత్య॑
 జుహుయాత్తా॒జగే॒వ పా॒ప్మనో॒ నిర్ము॑చ్య॒తేఽథో॒ ఖలు॒ నానై॒వ సూ॒క్తాభ్యాం᳚
 జుహోతి॒ నానై॒వ సూ॒క్తయో᳚ర్వీ॒ర్యం॑ దధా॒త్యథో॒ ప్రతి॑ష్ఠిత్యై .. 5. 4. 5..

 దే॒వాః ప్రా॑జాప॒త్యో వృ॒త్రశ్చి॒రం పా॒ప్మన॑శ్చత్వారి॒ꣳ॒శచ్చ॑ .. 5. 4. 5..

24 ఉదే॑నముత్త॒రాం న॒యేతి॑ స॒మిధ॒ ఆ ద॑ధాతి॒ యథా॒ జనం॑ య॒తే॑ఽవ॒ సం
 క॒రోతి॑ తా॒దృగే॒వ తత్తి॒స్ర ఆ ద॑ధాతి త్రి॒వృద్వా అ॒గ్నిర్యావా॑నే॒వాగ్నిస్తస్మై॑
 భాగ॒ధేయం॑ కరో॒త్యౌదుం॑బరీర్భవం॒త్యూర్గ్వా ఉ॑దుం॒బర॒ ఊర్జ॑మే॒వాస్మా॒ అపి॑
 దధా॒త్యుదు॑ త్వా॒ విశ్వే॑ దే॒వా ఇత్యా॑హ ప్రా॒ణా వై విశ్వే॑ దే॒వాః ప్రా॒ణై

25 రే॒వైన॒ముద్య॑చ్ఛ॒తేఽగ్నే॒ భరం॑తు॒ చిత్తి॑భి॒రిత్యా॑హ॒ యస్మా॑
 ఏ॒వైనం॑ చి॒త్తాయో॒ద్యచ్ఛ॑తే॒ తేనై॒వైన॒ꣳ॒ సమ॑ర్ధయతి॒
 పంచ॒ దిశో॒ దైవీ᳚ర్య॒జ్ఞమ॑వంతు దే॒వీరిత్యా॑హ॒ దిశో॒ హ్యే॑షోఽను॑
 ప్ర॒చ్యవ॒తేఽపామ॑తిం దుర్మ॒తిం బాధ॑మానా॒ ఇత్యా॑హ॒ రక్ష॑సా॒మప॑హత్యై
 రా॒యస్పోషే॑ య॒జ్ఞప॑తిమా॒భజం॑తీ॒రిత్యా॑హ ప॒శవో॒ వై రా॒యస్పోషః॑

26 ప॒శూనే॒వావ॑ రుంధే ష॒డ్భిర్హర॑తి॒ షడ్వా ఋ॒తవ॑ ఋ॒తుభి॑రే॒వైనꣳ॑
 హరతి॒ ద్వే ప॑రి॒గృహ్య॑వతీ భవతో॒ రక్ష॑సా॒మప॑హత్యై॒
 సూర్య॑రశ్మి॒ర్॒హరి॑కేశః పు॒రస్తా॒దిత్యా॑హ॒ ప్రసూ᳚త్యై॒ తతః॑ పావ॒కా ఆ॒శిషో॑
 నో జుషంతా॒మిత్యా॒హాన్నం॒ వై పా॑వ॒కోఽన్న॑మే॒వావ॑ రుంధే దేవాసు॒రాః సంయ॑త్తా
 ఆసం॒తే దే॒వా ఏ॒తదప్ర॑తిరథమపశ్యం॒తేన॒ వై తే᳚ ప్ర॒త్య

27 సు॑రానజయం॒తదప్ర॑తిరథస్యాప్రతిరథ॒త్వం యదప్ర॑తిరథం ద్వి॒తీయో॒
 హోతా॒న్వాహా᳚ప్ర॒త్యే॑వ తేన॒ యజ॑మానో॒ భ్రాతృ॑వ్యాంజయ॒త్యథో॒
 అన॑భిజితమే॒వాభి జ॑యతి దశ॒ర్చం భ॑వతి॒ దశా᳚క్షరా వి॒రాడ్వి॒రాజే॒మౌ
 లో॒కౌ విధృ॑తావ॒నయో᳚ర్లో॒కయో॒ర్విధృ॑త్యా॒ అథో॒ దశా᳚క్షరా
 వి॒రాడన్నం॑ వి॒రాడ్వి॒రాజ్యే॒వాన్నాద్యే॒ ప్రతి॑ తిష్ఠ॒త్యస॑దివ॒ వా
 అం॒తరి॑క్షమం॒తరి॑క్షమి॒వాగ్నీ᳚ధ్ర॒మాగ్నీ॒ధ్రే

28 ఽశ్మా॑నం॒ ని ద॑ధాతి స॒త్త్వాయ॒ ద్వాభ్యాం॒ ప్రతి॑ష్ఠిత్యై వి॒మాన॑ ఏ॒ష
 ది॒వో మధ్య॑ ఆస్త॒ ఇత్యా॑హ॒ వ్యే॑వైతయా॑ మిమీతే॒ మధ్యే॑ ది॒వో నిహి॑తః॒
 పృశ్ని॒రశ్మేత్యా॒హాన్నం॒ వై పృశ్న్యన్న॑మే॒వావ॑ రుంధే చత॒సృభి॒రా పుచ్ఛా॑దేతి
 చ॒త్వారి॒ ఛందాꣳ॑సి॒ ఛందో॑భిరే॒వేంద్రం॒ విశ్వా॑ అవీవృధ॒న్నిత్యా॑హ॒
 వృద్ధి॑మే॒వోపావ॑ర్తతే॒ వాజా॑నా॒ꣳ॒ సత్ప॑తిం॒ పతి॒

29 మిత్యా॒హాన్నం॒ వై వాజోఽన్న॑మే॒వావ॑ రుంధే సుమ్న॒హూర్య॒జ్ఞో దే॒వాꣳ ఆ చ॑
 వక్ష॒దిత్యా॑హ ప్ర॒జా వై ప॒శవః॑ సు॒మ్నం ప్ర॒జామే॒వ ప॒శూనా॒త్మంధ॑త్తే॒
 యక్ష॑ద॒గ్నిర్దే॒వో దే॒వాꣳ ఆ చ॑ వక్ష॒దిత్యా॑హ స్వ॒గాకృ॑త్యై॒ వాజ॑స్య మా
 ప్రస॒వేనో᳚ద్గ్రా॒భేణోద॑గ్రభీ॒దిత్యా॑హా॒సౌ వా ఆ॑ది॒త్య ఉ॒ద్యన్ను॑ద్గ్రా॒భ ఏ॒ష
 ని॒మ్రోచ॑న్నిగ్రా॒భో బ్రహ్మ॑ణై॒వాత్మాన॑ముద్గృ॒హ్ణాతి॒ బ్రహ్మ॑ణా॒ భ్రాతృ॑వ్యం॒
 ని గృ॑హ్ణాతి .. 5. 4. 6.. ప్రా॒ణైః పోషో᳚ఽప్ర॒త్యాగ్నీ᳚ద్ధ్రే॒ పతి॑మే॒ష దశ॑
 చ .. 5. 4. 6..

30 ప్రాచీ॒మను॑ ప్ర॒దిశం॒ ప్రేహి॑ వి॒ద్వానిత్యా॑హ దేవలో॒కమే॒వైతయో॒పావ॑ర్తతే॒
 క్రమ॑ధ్వమ॒గ్నినా॒ నాక॒మిత్యా॑హే॒మానే॒వైతయా॑ లో॒కాన్క్ర॑మతే పృథి॒వ్యా
 అ॒హముదం॒తరి॑క్ష॒మారు॑హ॒మిత్యా॑హే॒మానే॒వైతయా॑ లో॒కాంథ్స॒మారో॑హతి॒
 సువ॒ర్యంతో॒ నాపే᳚క్షంత॒ ఇత్యా॑హ సువ॒ర్గమే॒వైతయా॑ లో॒కమే॒త్యగ్నే॒ ప్రేహి॑

31 ప్రథ॒మో దే॑వయ॒తామిత్యా॑హో॒భయే᳚ష్వే॒వైతయా॑ దేవమను॒ష్యేషు॒ చక్షు॑ర్దధాతి
 పం॒చభి॒రధి॑ క్రామతి॒ పాంక్తో॑ య॒జ్ఞో యావా॑నే॒వ య॒జ్ఞస్తేన॑ స॒హ
 సు॑వ॒ర్గం లో॒కమే॑తి॒ నక్తో॒షాసేతి॑ పురోఽనువా॒క్యా॑మన్వా॑హ॒ ప్రత్త్యా॒ అగ్నే॑
 సహస్రా॒క్షేత్యా॑హ సాహ॒స్రః ప్ర॒జాప॑తిః ప్ర॒జాప॑తే॒రాప్త్యై॒ తస్మై॑ తే విధేమ॒
 వాజా॑య॒ స్వాహేత్యా॒హాన్నం॒ వై వాజోఽన్న॑మే॒వావ॑

32 రుంధే ద॒ధ్నః పూ॒ర్ణామౌదుం॑బరీగ్ స్వయమాతృ॒ణ్ణాయాం᳚ జుహో॒త్యూర్గ్వై
 దధ్యూర్గు॑దుం॒బరో॒ఽసౌ స్వ॑యమాతృ॒ణ్ణాముష్యా॑మే॒వోర్జం॑ దధాతి॒
 తస్మా॑ద॒ముతో॒ఽర్వాచీ॒మూర్జ॒ముప॑ జీవామస్తి॒సృభిః॑ సాదయతి త్రి॒వృద్వా
 అ॒గ్నిర్యావా॑నే॒వాగ్నిస్తం ప్ర॑తి॒ష్ఠాం గ॑మయతి॒ ప్రేద్ధో॑ అగ్నే దీదిహి పు॒రో న॒
 ఇత్యౌదుం॑బరీ॒మా ద॑ధాత్యే॒షా వై సూ॒ర్మీ కర్ణ॑కావత్యే॒తయా॑ హ స్మ॒

33 వై దే॒వా అసు॑రాణాꣳ శతత॒ర్॒హాగ్స్తృꣳ॑హంతి॒ యదే॒తయా॑
 స॒మిధ॑మా॒దధా॑తి॒ వజ్ర॑మే॒వైతచ్ఛ॑త॒ఘ్నీం యజ॑మానో॒ భ్రాతృ॑వ్యాయ॒
 ప్ర హ॑రతి॒ స్తృత్యా॒ అఛం॑బట్కారం వి॒ధేమ॑ తే పర॒మే జన్మ॑న్నగ్న॒ ఇతి॒
 వైకం॑కతీ॒మా ద॑ధాతి॒ భా ఏ॒వావ॑ రుంధే॒ తాꣳ స॑వి॒తుర్వరే᳚ణ్యస్య
 చి॒త్రామితి॑ శమీ॒మయీ॒ꣳ॒ శాంత్యా॑ అ॒గ్నిర్వా॑ హ॒ వా అ॑గ్ని॒చితం॑
 దు॒హే᳚ఽగ్ని॒చిద్వా॒గ్నిం దు॑హే॒ తాꣳ

34 స॑వి॒తుర్వరే᳚ణ్యస్య చి॒త్రామిత్యా॑హై॒ష వా అ॒గ్నేర్దోహ॒స్తమ॑స్య॒ కణ్వ॑
 ఏ॒వ శ్రా॑య॒సో॑ఽవే॒త్తేన॑ హ స్మైన॒ꣳ॒ స దు॑హే॒ యదే॒తయా॑ స॒మిధ॑మా॒
 దధా᳚త్యగ్ని॒చిదే॒వ తద॒గ్నిం దు॑హే స॒ప్త తే॑ అగ్నే స॒మిధః॑ స॒ప్త జి॒హ్వా
 ఇత్యా॑హ స॒ప్తైవాస్య॒ సాప్తా॑ని ప్రీణాతి పూ॒ర్ణయా॑ జుహోతి పూ॒ర్ణ ఇ॑వ॒ హి ప్ర॒జాప॑తిః
 ప్ర॒జాప॑తే॒

35 రాప్త్యై॒ న్యూ॑నయా జుహోతి॒ న్యూ॑నా॒ద్ధి ప్ర॒జాప॑తిః ప్ర॒జా అసృ॑జత
 ప్ర॒జానా॒ꣳ॒ సృష్ట్యా॑ అ॒గ్నిర్దే॒వేభ్యో॒ నిలా॑యత॒ స దిశోఽను॒
 ప్రావి॑శ॒జ్జుహ్వ॒న్మన॑సా॒ దిశో᳚ ధ్యాయేద్ది॒గ్భ్య ఏ॒వైన॒మవ॑ రుంధే ద॒ధ్నా
 పు॒రస్తా᳚జ్జుహో॒త్యాజ్యే॑నో॒పరి॑ష్టా॒త్తేజ॑శ్చై॒వాస్మా॑ ఇంద్రి॒యం చ॑ స॒మీచీ॑
 దధాతి॒ ద్వాద॑శకపాలో వైశ్వాన॒రో భ॑వతి॒ ద్వాద॑శ॒ మాసాః᳚ సంవథ్స॒రః
 సం॑వథ్స॒రో᳚ఽగ్నిర్వై᳚శ్వాన॒రః సా॒క్షా

36 దే॒వ వై᳚శ్వాన॒రమవ॑ రుంధే॒ యత్ప్ర॑యాజానూయా॒జాన్కు॒ర్యాద్విక॑స్తిః॒ సా
 య॒జ్ఞస్య॑ దర్విహో॒మం క॑రోతి య॒జ్ఞస్య॒ ప్రతి॑ష్ఠిత్యై రా॒ష్ట్రం వై వై᳚శ్వాన॒రో
 విణ్మ॒రుతో॑ వైశ్వాన॒రꣳ హు॒త్వా మా॑రు॒తాంజు॑హోతి రా॒ష్ట్ర ఏ॒వ విశ॒మను॑
 బధ్నాత్యు॒చ్చైర్వై᳚శ్వాన॒రస్యా శ్రా॑వయత్యుపా॒ꣳ॒శు మా॑రు॒తాంజు॑హోతి॒
 తస్మా᳚ద్రా॒ష్ట్రం విశ॒మతి॑ వదతి మారు॒తా భ॑వంతి మ॒రుతో॒ వై దే॒వానాం॒ విశో॑
 దేవవి॒శేనై॒వాస్మై॑ మనుష్యవి॒శమవ॑ రుంధే స॒ప్త భ॑వంతి స॒ప్తగ॑ణా॒ వై
 మ॒రుతో॑ గణ॒శ ఏ॒వ విశ॒మవ॑ రుంధే గ॒ణేన॑ గ॒ణమ॑ను॒ద్రుత్య॑ జుహోతి॒
 విశ॑మే॒వాస్మా॒ అను॑వర్త్మానం కరోతి .. 5. 4. 7.. అగ్నే॒ ప్రేహ్యవ॑ స్మ దుహే॒ తాం
 ప్ర॒జాప॑తేః సా॒క్షాన్మ॑నుష్యవి॒శమేక॑ విꣳశతిశ్చ .. 5. 4. 7..

37 వసో॒ర్ధారాం᳚ జుహోతి॒ వసో᳚ర్మే॒ ధారా॑స॒దితి॒ వా ఏ॒షా హూ॑యతే ఘృ॒తస్య॒
 వా ఏ॑నమే॒షా ధారా॒ముష్మి॑3ꣳల్లో॒కే పిన్వ॑మా॒నోప॑ తిష్ఠత॒ ఆజ్యే॑న జుహోతి॒
 తేజో॒ వా ఆజ్యం॒ తేజో॒ వసో॒ర్ధారా॒ తేజ॑సై॒వాస్మై॒ తేజోఽవ॑ రుం॒ధేఽథో॒ కామా॒
 వై వసో॒ర్ధారా॒ కామా॑నే॒వావ॑ రుంధే॒ యం కా॒మయే॑త ప్రా॒ణాన॑స్యా॒న్నాద్యం॒ వి

38 చ్ఛిం॑ద్యా॒మితి॑ వి॒గ్రాహం॒ తస్య॑ జుహుయాత్ప్రా॒ణానే॒వాస్యా॒న్నాద్యం॒ వి చ్ఛి॑నత్తి॒
 యం కా॒మయే॑త ప్రా॒ణాన॑స్యా॒న్నాద్య॒ꣳ॒ సం త॑నుయా॒మితి॒ సంత॑తాం॒ తస్య॑
 జుహుయాత్ప్రా॒ణానే॒వాస్యా॒న్నాద్య॒ꣳ॒ సం త॑నోతి॒ ద్వాద॑శ ద్వాద॒శాని॑ జుహోతి॒
 ద్వాద॑శ॒ మాసాః᳚ సంవథ్స॒రః సం॑వథ్స॒రేణై॒వాస్మా॒ అన్న॒మవ॑ రుం॒ధేఽన్నం॑
 చ॒ మేఽక్షు॑చ్చ మ॒ ఇత్యా॑హై॒తద్వా

39 అన్న॑స్య రూ॒పꣳ రూ॒పేణై॒వాన్న॒మవ॑ రుంధే॒ఽగ్నిశ్చ॑ మ॒ ఆప॑శ్చ మ॒
 ఇత్యా॑హై॒షా వా అన్న॑స్య॒ యోనిః॒ సయో᳚న్యే॒వాన్న॒మవ॑ రుంధేఽర్ధేం॒ద్రాణి॑
 జుహోతి దే॒వతా॑ ఏ॒వావ॑ రుంధే॒ యథ్సర్వే॑షామ॒ర్ధమింద్రః॒
 ప్రతి॒ తస్మా॒దింద్రో॑ దే॒వతా॑నాం భూయిష్ఠ॒భాక్త॑మ॒
 ఇంద్ర॒ముత్త॑రమాహేంద్రి॒యమే॒వాస్మి॑న్ను॒పరి॑ష్టాద్దధాతి యజ్ఞాయు॒ధాని॑ జుహోతి య॒జ్ఞో

40 వై య॑జ్ఞాయు॒ధాని॑ య॒జ్ఞమే॒వావ॑ రుం॒ధేఽథో॑ ఏ॒తద్వై య॒జ్ఞస్య॑ రూ॒పꣳ
 రూ॒పేణై॒వ య॒జ్ఞమవ॑ రుంధేఽవభృ॒థశ్చ॑ మే స్వగాకా॒రశ్చ॑ మ॒ ఇత్యా॑హ
 స్వ॒గాకృ॑త్యా అ॒గ్నిశ్చ॑ మే ఘ॒ర్మశ్చ॑ మ॒ ఇత్యా॑హై॒తద్వై బ్ర॑హ్మవర్చ॒సస్య॑
 రూ॒పꣳ రూ॒పేణై॒వ బ్ర॑హ్మవర్చ॒సమవ॑ రుంధ॒ ఋక్చ॑ మే॒ సామ॑ చ మ॒
 ఇత్యా॑హై॒

41 తద్వై ఛంద॑సాꣳ రూ॒పꣳ రూ॒పేణై॒వ ఛందా॒గ్॒స్యవ॑ రుంధే॒ గర్భా᳚శ్చ
 మే వ॒థ్సాశ్చ॑ మ॒ ఇత్యా॑హై॒తద్వై ప॑శూ॒నాꣳ రూ॒పꣳ రూ॒పేణై॒వ
 ప॒శూనవ॑ రుంధే॒ కల్పాం᳚జుహో॒త్యక్లృ॑ప్తస్య॒ క్లృప్త్యై॑ యుగ్మదయు॒జే జు॑హోతి
 మిథున॒త్వాయో᳚త్త॒రావ॑తీ భవతో॒ఽభిక్రాం᳚త్యా॒ ఏకా॑ చ మే తి॒స్రశ్చ॑ మ॒
 ఇత్యా॑హ దేవఛంద॒సం వా ఏకా॑ చ తి॒స్రశ్చ॑

42 మనుష్యఛంద॒సం చత॑స్రశ్చా॒ష్టౌ చ॑ దేవఛంద॒సం చై॒వ మ॑నుష్యఛంద॒సం
 చావ॑ రుంధ॒ ఆ త్రయ॑స్త్రిꣳశతో జుహోతి॒ త్రయ॑స్త్రిꣳశ॒ద్వై దే॒వతా॑ దే॒వతా॑
 ఏ॒వావ॑ రుంధ॒ ఆష్టాచ॑త్వారిꣳశతో జుహోత్య॒ష్టాచ॑త్వారిꣳశదక్షరా॒ జగ॑తీ॒
 జాగ॑తాః ప॒శవో॒ జగ॑త్యై॒వాస్మై॑ ప॒శూనవ॑ రుంధే॒ వాజ॑శ్చ ప్రస॒వశ్చేతి॑
 ద్వాద॒శం జు॑హోతి॒ ద్వాద॑శ॒ మాసాః᳚ సంవథ్స॒రః సం॑వథ్స॒ర ఏ॒వ ప్రతి॑
 తిష్ఠతి .. 5. 4. 8.. వి వై య॒జ్ఞః సామ॑ చ మ॒ ఇత్యా॑హ చ తి॒స్రశ్చైకా॒న్న
 పం॑చా॒శచ్చ॑ .. 5. 4. 8..

43 అ॒గ్నిర్దే॒వేభ్యోఽపా᳚క్రామద్భాగ॒ధేయ॑మి॒చ్ఛమా॑న॒స్తం దే॒వా అ॑బ్రువ॒న్నుప॑
 న॒ ఆ వ॑ర్తస్వ హ॒వ్యం నో॑ వ॒హేతి॒ సో᳚ఽబ్రవీ॒ద్వరం॑ వృణై॒ మహ్య॑మే॒వ
 వా॑జప్రస॒వీయం॑ జుహవ॒న్నితి॒ తస్మా॑ద॒గ్నయే॑ వాజప్రస॒వీయం॑ జుహ్వతి॒
 యద్వా॑జప్రస॒వీయం॑ జు॒హోత్య॒గ్నిమే॒వ తద్భా॑గ॒ధేయే॑న॒ సమ॑ర్ధయ॒త్యథో॑
 అభిషే॒క ఏ॒వాస్య॒ స చ॑తుర్ద॒శభి॑ర్జుహోతి స॒ప్త గ్రా॒మ్యా ఓష॑ధయః స॒ప్తా

44 ఽర॒ణ్యా ఉ॒భయీ॑షా॒మవ॑రుద్ధ్యా॒ అన్న॑స్యాన్నస్య జుహో॒త్యన్న॑స్యాన్న॒స్యావ॑రుద్ధ్యా॒
 ఔదుం॑బరేణ స్రు॒వేణ॑ జుహో॒త్యూర్గ్వా ఉ॑దుం॒బర॒ ఊర్గన్న॑మూ॒ర్జైవాస్మా॒
 ఊర్జ॒మన్న॒మవ॑ రుంధే॒ఽగ్నిర్వై దే॒వానా॑మ॒భిషి॑క్తోఽగ్ని॒చిన్మ॑ను॒ష్యా॑ణాం॒
 తస్మా॑దగ్ని॒చిద్వర్ష॑తి॒ న ధా॑వే॒దవ॑రుద్ధ॒గ్గ్॒ హ్య॑స్యాన్న॒మన్న॑మివ॒
 ఖలు॒ వై వ॒ర్॒షం యద్ధావే॑ద॒న్నాద్యా᳚ద్ధావేదు॒పావ॑ర్తేతా॒న్నాద్య॑మే॒వాభ్యు॒

45 పావ॑ర్తతే॒ నక్తో॒షాసేతి॑ కృ॒ష్ణాయై᳚ శ్వే॒తవ॑థ్సాయై॒ పయ॑సా
 జుహో॒త్యహ్నై॒వాస్మై॒ రాత్రిం॒ ప్ర దా॑పయతి॒ రాత్రి॒యాహ॑రహోరా॒త్రే ఏ॒వాస్మై॒
 ప్రత్తే॒ కామ॑మ॒న్నాద్యం॑ దుహాతే రాష్ట్ర॒భృతో॑ జుహోతి రా॒ష్ట్రమే॒వావ॑ రుంధే
 ష॒డ్భిర్జు॑హోతి॒ షడ్వా ఋ॒తవ॑ ఋ॒తుష్వే॒వ ప్రతి॑ తిష్ఠతి॒ భువ॑నస్య పత॒
 ఇతి॑ రథము॒ఖే పంచాహు॑తీర్జుహోతి॒ వజ్రో॒ వై రథో॒ వజ్రే॑ణై॒వ దిశో॒

46 ఽభి జ॑యత్యగ్ని॒చితꣳ॑ హ॒ వా అ॒ముష్మి॑3ꣳల్లో॒కే వాతో॒ఽభి ప॑వతే
 వాతనా॒మాని॑ జుహోత్య॒భ్యే॑వైన॑మ॒ముష్మి॑3ꣳల్లో॒కే వాతః॑ పవతే॒ త్రీణి॑ జుహోతి॒
 త్రయ॑ ఇ॒మే లో॒కా ఏ॒భ్య ఏ॒వ లో॒కేభ్యో॒ వాత॒మవ॑ రుంధే సము॒ద్రో॑ఽసి॒
 నభ॑స్వా॒నిత్యా॑హై॒తద్వై వాత॑స్య రూ॒పꣳ రూ॒పేణై॒వ వాత॒మవ॑
 రుంధేఽఞ్జ॒లినా॑ జుహోతి॒ న హ్యే॑తేషా॑మ॒న్యథాహు॑తిరవ॒కల్ప॑తే .. 5. 4. 9..

 ఓష॑ధయః స॒ప్తాభి దిశో॒ఽన్యథా॒ ద్వే చ॑ .. 5. 4. 9..

47 సు॒వ॒ర్గాయ॒ వై లో॒కాయ॑ దేవర॒థో యు॑జ్యతే యత్రాకూ॒తాయ॑ మనుష్యర॒థ
 ఏ॒ష ఖలు॒ వై దే॑వర॒థో యద॒గ్నిర॒గ్నిం యు॑నజ్మి॒ శవ॑సా ఘృ॒తేనేత్యా॑హ
 యు॒నక్త్యే॒వైన॒ꣳ॒ స ఏ॑నం యు॒క్తః సు॑వ॒ర్గం లో॒కమ॒భి వ॑హతి॒
 యథ్సర్వా॑భిః పం॒చభి॑ర్యుం॒జ్యాద్యు॒క్తో᳚ఽస్యా॒గ్నిః ప్రచ్యు॑తః స్యా॒దప్ర॑తిష్ఠితా॒
 ఆహు॑తయః॒ స్యురప్ర॑తిష్ఠితాః॒ స్తోమా॒ అప్ర॑తిష్ఠితాన్యు॒క్థాని॑ తి॒సృభిః॑
 ప్రాతఃసవ॒నే॑ఽభి మృ॑శతి త్రి॒వృ

48 ద్వా అ॒గ్నిర్యావా॑నే॒వాగ్నిస్తం యు॑నక్తి॒ యథాన॑సి యు॒క్త ఆ॑ధీ॒యత॑ ఏ॒వమే॒వ
 తత్ప్రత్యాహు॑తయ॒స్తిష్ఠం॑తి॒ ప్రతి॒ స్తోమాః॒ ప్రత్యు॒క్థాని॑ యజ్ఞాయ॒జ్ఞియ॑స్య
 స్తో॒త్రే ద్వాభ్యా॑మ॒భి మృ॑శత్యే॒తావా॒న్॒, వై య॒జ్ఞో యావా॑నగ్నిష్టో॒మో భూ॒మా
 త్వా అ॒స్యాత॑ ఊ॒ర్ధ్వః క్రి॑యతే॒ యావా॑నే॒వ య॒జ్ఞస్తమం॑త॒తో᳚ఽన్వారో॑హతి॒
 ద్వాభ్యాం॒ ప్రతి॑ష్ఠిత్యా॒ ఏక॒యాఽప్ర॑స్తుతం॒ భవ॒త్యథా॒

49 ఽభి మృ॑శ॒త్యుపై॑న॒ముత్త॑రో య॒జ్ఞో న॑మ॒త్యథో॒ సంత॑త్యై॒ ప్ర వా
 ఏ॒షో᳚ఽస్మా3ꣳల్లో॒కాచ్చ్య॑వతే॒ యో᳚ఽగ్నిం చి॑ను॒తే న వా ఏ॒తస్యా॑నిష్ట॒క
 ఆహు॑తి॒రవ॑ కల్పతే॒ యాం వా ఏ॒షో॑ఽనిష్ట॒క ఆహు॑తిం జు॒హోతి॒ స్రవ॑తి॒ వై
 సా తాగ్ స్రవం॑తీం య॒జ్ఞోఽను॒ పరా॑ భవతి య॒జ్ఞం యజ॑మానో॒ యత్పు॑నశ్చి॒తిం
 చి॑ను॒త ఆహు॑తీనాం॒ ప్రతి॑ష్ఠిత్యై॒ ప్రత్యాహు॑తయ॒స్తిష్ఠం॑తి॒

50 న య॒జ్ఞః ప॑రా॒భవ॑తి॒ న యజ॑మానో॒ఽష్టావుప॑ దధాత్య॒ష్టాక్ష॑రా గాయ॒త్రీ
 గా॑య॒త్రేణై॒వైనం॒ ఛంద॑సా చినుతే॒ యదేకా॑దశ॒ త్రైష్టు॑భేన॒ యద్ద్వాద॑శ॒
 జాగ॑తేన॒ ఛందో॑భిరే॒వైనం॑ చినుతే నపా॒త్కో వై నామై॒షో᳚ఽగ్నిర్యత్పు॑నశ్చి॒తిర్య
 ఏ॒వం వి॒ద్వాన్పు॑నశ్చి॒తిం చి॑ను॒త ఆ తృ॒తీయా॒త్పురు॑షా॒దన్న॑మత్తి॒ యథా॒
 వై పు॑నరా॒ధేయ॑ ఏ॒వం పు॑నశ్చి॒తిఱ్యో᳚ఽగ్న్యా॒ధేయే॑న॒ న

51 ర్ధ్నోతి॒ స పు॑నరా॒ధేయ॒మా ధ॑త్తే॒ యో᳚ఽగ్నిం చి॒త్వా నర్ధ్నోతి॒ స
 పు॑నశ్చి॒తిం చి॑నుతే॒ యత్పు॑నశ్చి॒తిం చి॑ను॒త ఋద్ధ్యా॒ అథో॒ ఖల్వా॑హు॒ర్న
 చే॑త॒వ్యేతి॑ రు॒ద్రో వా ఏ॒ష యద॒గ్నిర్యథా᳚ వ్యా॒ఘ్రꣳ సు॒ప్తం బో॒ధయ॑తి
 తా॒దృగే॒వ తదథో॒ ఖల్వా॑హుశ్చేత॒వ్యేతి॒ యథా॒ వసీ॑యాꣳసం భాగ॒ధేయే॑న
 బో॒ధయ॑తి తా॒దృగే॒వ తన్మను॑ర॒గ్నిమ॑చినుత॒ తేన॒ నార్ధ్నో॒థ్స ఏ॒తాం
 పు॑నశ్చి॒తిమ॑పశ్య॒త్తామ॑చినుత॒ తయా॒ వై స ఆ᳚ర్ధ్నో॒ద్యత్పు॑నశ్చి॒తిం
 చి॑ను॒త ఋద్ధ్యై᳚ .. 5. 4. 10.. త్రి॒వృదథ॒ తిష్ఠం॑త్యగ్న్యా॒ధేయే॑న॒
 నాఽచి॑నుత స॒ప్తద॑శ చ .. 5. 4. 10..

52 ఛం॒ద॒శ్చితం॑ చిన్వీత ప॒శుకా॑మః ప॒శవో॒ వై ఛందాꣳ॑సి పశు॒మానే॒వ
 భ॑వతి శ్యేన॒చితం॑ చిన్వీత సువ॒ర్గకా॑మః శ్యే॒నో వై వయ॑సాం॒ పతి॑ష్ఠః
 శ్యే॒న ఏ॒వ భూ॒త్వా సు॑వ॒ర్గం లో॒కం ప॑తతి కంక॒చితం॑ చిన్వీత॒ యః కా॒మయే॑త
 శీర్ష॒ణ్వాన॒ముష్మి॑3ꣳల్లో॒కే స్యా॒మితి॑ శీర్ష॒ణ్వానే॒వాముష్మి॑3ꣳల్లో॒కే
 భ॑వత్యలజ॒చితం॑ చిన్వీత॒ చతుః॑ సీతం ప్రతి॒ష్ఠాకా॑మ॒శ్చత॑స్రో॒ దిశో॑
 ది॒క్ష్వే॑వ ప్రతి॑ తిష్ఠతి ప్ర ఉగ॒చితం॑ చిన్వీత॒ భ్రాతృ॑వ్యవా॒న్ప్రై

53 వ భ్రాతృ॑వ్యాన్నుదత ఉభ॒యతః॑ ప్రౌగం చిన్వీత॒ యః కా॒మయే॑త॒
 ప్రజా॒తాన్భ్రాతృ॑వ్యాన్ను॒దేయ॒ ప్రతి॑ జని॒ష్యమా॑ణా॒నితి॒ ప్రైవ
 జా॒తాన్భ్రాతృ॑వ్యాన్ను॒దతే॒ ప్రతి॑ జని॒ష్యమా॑ణాన్రథచక్ర॒చితం॑ చిన్వీత॒
 భ్రాతృ॑వ్యవా॒న్॒ వజ్రో॒ వై రథో॒ వజ్ర॑మే॒వ భ్రాతృ॑వ్యేభ్యః॒ ప్ర హ॑రతి
 ద్రోణ॒చితం॑ చిన్వీ॒తాన్న॑కామో॒ ద్రోణే॒ వా అన్నం॑ భ్రియతే॒ సయో᳚న్యే॒వాన్న॒మవ॑
 రుంధే సమూ॒హ్యం॑ చిన్వీత ప॒శుకా॑మః పశు॒మానే॒వ భ॑వతి

54 పరిచా॒య్యం॑ చిన్వీత॒ గ్రామ॑కామో గ్రా॒మ్యే॑వ భ॑వతి శ్మశాన॒చితం॑
 చిన్వీత॒ యః కా॒మయే॑త పితృలో॒క ఋ॑ధ్నుయా॒మితి॑ పితృలో॒క ఏ॒వర్ధ్నో॑తి
 విశ్వామిత్రజమద॒గ్నీ వసి॑ష్ఠేనాస్పర్ధేతా॒ꣳ॒ స ఏ॒తా జ॒మద॑గ్నిర్విహ॒వ్యా॑
 అపశ్య॒త్తా ఉపా॑ధత్త॒ తాభి॒ర్వై స వసి॑ష్ఠస్యేంద్రి॒యం వీ॒ర్య॑మవృంక్త॒
 యద్వి॑హ॒వ్యా॑ ఉప॒ దధా॑తీంద్రి॒యమే॒వ తాభి॑ర్వీ॒ర్యం॑ యజ॑మానో॒ భ్రాతృ॑వ్యస్య
 వృంక్తే॒ హోతు॒ర్ధిష్ణి॑య॒ ఉప॑ దధాతి యజమానాయత॒నం వై

55 హోతా॒ స్వ ఏ॒వాస్మా॑ ఆ॒యత॑న ఇంద్రి॒యం వీ॒ర్య॑మవ॑ రుంధే॒ ద్వాద॒శోప॑
 దధాతి॒ ద్వాద॑శాక్షరా॒ జగ॑తీ॒ జాగ॑తాః ప॒శవో॒ జగ॑త్యై॒వాస్మై॑ ప॒శూనవ॑
 రుంధే॒ఽష్టావ॑ష్టావ॒న్యేషు॒ ధిష్ణి॑యే॒షూప॑ దధాత్య॒ష్టాశ॑ఫాః ప॒శవః॑
 ప॒శూనే॒వావ॑ రుంధే॒ షణ్మా᳚ర్జా॒లీయే॒ షడ్వా ఋ॒తవ॑ ఋ॒తవః॒ ఖలు॒
 వై దే॒వాః పి॒తర॑ ఋ॒తూనే॒వ దే॒వాన్పి॒తౄన్ప్రీ॑ణాతి .. 5. 4. 11.. ప్ర భ॑వతి
 యజమానాయత॒నం వా అ॒ష్టా చ॑త్వారిꣳశచ్చ .. 5. 4. 11..

56 పవ॑స్వ॒ వాజ॑సాతయ॒ ఇత్య॑ను॒ష్టుక్ప్ర॑తి॒పద్భ॑వతి
 తి॒స్రో॑ఽను॒ష్టుభ॒శ్చత॑స్రో గాయ॒త్రియో॒ యత్ తి॒స్రో॑ఽను॒ష్టుభ॒
 స్తస్మా॒దశ్వ॑స్త్రి॒భి స్తిష్ఠగ్గ్॑స్తిష్ఠతి॒ యచ్చత॑స్రో
 గాయ॒త్రియ॒స్తస్మా॒థ్సర్వాగ్॑శ్చ॒తురః॑ ప॒దః ప్ర॑తి॒దధ॒త్పలా॑యతే
 పర॒మా వా ఏ॒షా ఛంద॑సాం॒ యద॑ను॒ష్టుక్ప॑ర॒మశ్చ॑తుష్టో॒మః స్తోమా॑నాం
 పర॒మస్త్రి॑రా॒త్రో య॒జ్ఞానాం᳚ పర॒మోఽశ్వః॑ పశూ॒నాం ప॑ర॒మేణై॒వైనం॑
 పర॒మతాం᳚ గమయత్యేకవి॒ꣳ॒శమహ॑ర్భవతి॒

57 యస్మి॒న్నశ్వ॑ ఆల॒భ్యతే॒ ద్వాద॑శ॒ మాసాః॒ పంచ॒ర్తవ॒స్త్రయ॑ ఇ॒మే లో॒కా
 అ॒సావా॑ది॒త్య ఏ॑కవి॒ꣳ॒శ ఏ॒ష ప్ర॒జాప॑తిః ప్రాజాప॒త్యోఽశ్వ॒స్తమే॒వ
 సా॒క్షాదృ॑ధ్నోతి॒ శక్వ॑రయః పృ॒ష్ఠం భ॑వంత్య॒న్యద॑న్య॒చ్ఛందో॒ఽన్యే᳚న్యే॒
 వా ఏ॒తే ప॒శవ॒ ఆ ల॑భ్యంత ఉ॒తేవ॑ గ్రా॒మ్యా ఉ॒తేవా॑ర॒ణ్యా యచ్ఛక్వ॑రయః
 పృ॒ష్ఠం భవం॒త్యశ్వ॑స్య సర్వ॒త్వాయ॑ పార్థుర॒శ్మం బ్ర॑హ్మసా॒మం భ॑వతి
 ర॒శ్మినా॒ వా అశ్వో॑

58 య॒త ఈ᳚శ్వ॒రో వా అశ్వోఽయ॒తోఽప్ర॑తిష్ఠితః॒ పరాం᳚ పరా॒వతం॒
 గంతో॒ర్యత్పా᳚ర్థుర॒శ్మం బ్ర॑హ్మసా॒మం భవ॒త్యశ్వ॑స్య॒ యత్యై॒
 ధృత్యై॒ సంకృ॑త్యచ్ఛావాకసా॒మం భ॑వత్యుథ్సన్నయ॒జ్ఞో వా ఏ॒ష
 యద॑శ్వమే॒ధః కస్తద్వే॒దేత్యా॑హు॒ర్యది॒ సర్వో॑ వా క్రి॒యతే॒ న వా॒ సర్వ॒ ఇతి॒
 యథ్సంకృ॑త్యచ్ఛావాకసా॒మం భవ॒త్యశ్వ॑స్య సర్వ॒త్వాయ॒ పర్యా᳚ప్త్యా॒ అనం॑తరాయాయ॒
 సర్వ॑స్తోమోఽతిరా॒త్ర ఉ॑త్త॒మమహ॑ర్భవతి॒ సర్వ॒స్యాప్త్యై॒ సర్వ॑స్య॒ జిత్యై॒
 సర్వ॑మే॒వ తేనా᳚ప్నోతి॒ సర్వం॑ జయతి .. 5. 4. 12.. అహ॑ర్భవతి॒ వా అశ్వోఽహ॑ర్భవతి॒
 దశ॑ చ .. 5. 4. 12..

 దే॒వా॒సు॒రాస్తేనర్త॒వ్యా॑ రు॒ద్రోఽశ్మ॑న్నృ॒షదే॒ వడుదే॑నం॒ ప్రాచీ॒మితి॒
వసో॒ర్ధారా॑మ॒గ్నిర్దే॒వేభ్యః॑ సువ॒ర్గాయ॑ యత్రాకూ॒తాయ॑ ఛంద॒శ్చితం॒ పవ॑స్వ॒
ద్వాద॑శ ..

 దే॒వా॒సు॒రా అ॒జాయాం᳚ ఘ॒ర్మం వై గ్రు॑ము॒ష్టిః ప్ర॑థ॒మో దే॑వయ॒తామే॒తద్వై
ఛంద॑సామృ॒ధ్నోత్య॒ష్టౌ పం॑చా॒శత్ ..

 దే॒వా॒సు॒రాః సర్వం॑ జయతి ..

పంచమకాండే పంచమః ప్రశ్నః 5 

1 యదేకే॑న స2ꣳస్థా॒పయ॑తి య॒జ్ఞస్య॒ సంత॑త్యా॒ అవి॑చ్ఛేదాయైం॒ద్రాః ప॒శవో॒
   యే ము॑ష్క॒రా యదైం॒ద్రాః సంతో॒ఽగ్నిభ్య॑ ఆ ల॒భ్యంతే॑ దే॒వతా᳚భ్యః స॒మదం॑
   దధాత్యాగ్నే॒యీస్త్రి॒ష్టుభో॑ యాజ్యానువా॒క్యాః᳚ కుర్యా॒ద్యదా᳚గ్నే॒యీస్తేనా᳚గ్నే॒యా
   యత్త్రి॒ష్టుభ॒స్తేనైం॒ద్రాః సమృ॑ద్ధ్యై॒ న దే॒వతా᳚భ్యః స॒మదం॑ దధాతి
   వా॒యవే॑ ని॒యుత్వ॑తే తూప॒రమా ల॑భతే॒ తేజో॒ఽగ్నేర్వా॒యుస్తేజ॑స ఏ॒ష ఆ
   ల॑భ్యతే॒ తస్మా᳚ద్య॒ద్రియ॑ఙ్ వా॒యు

2 ర్వాతి॑ త॒ద్రియ॑ఙ్ఙ॒గ్నిర్ద॑హతి॒ స్వమే॒వ తత్తేజోఽన్వే॑తి॒ యన్న ని॒యుత్వ॑తే॒
   స్యాదున్మా᳚ద్యే॒ద్యజ॑మానో ని॒యుత్వ॑తే భవతి॒ యజ॑మాన॒స్యాను॑న్మాదాయ
   వాయు॒మతీ᳚ శ్వే॒తవ॑తీ యాజ్యానువా॒క్యే॑ భవతః సతేజ॒స్త్వాయ॑ హిరణ్యగ॒ర్భః
   సమ॑వర్త॒తాగ్ర॒ ఇత్యా॑ఘా॒రమా ఘా॑రయతి ప్ర॒జాప॑తి॒ర్వై హి॑రణ్యగ॒ర్భః
   ప్ర॒జాప॑తేరనురూప॒త్వాయ॒ సర్వా॑ణి॒ వా ఏ॒ష రూ॒పాణి॑ పశూ॒నాం ప్రత్యా ల॑భ్యతే॒
   యచ్ఛ్మ॑శ్రు॒ణస్తత్

3 పురు॑షాణాꣳ రూ॒పం యత్తూ॑ప॒రస్తదశ్వా॑నాం॒ యద॒న్యతో॑దం॒తద్గవాం॒
   యదవ్యా॑ ఇవ శ॒ఫాస్తదవీ॑నాం॒ యద॒జస్తద॒జానాం᳚ వా॒యుర్వై ప॑శూ॒నాం ప్రి॒యం
   ధామ॒ యద్వా॑య॒వ్యో॑ భవ॑త్యే॒తమే॒వైన॑మ॒భి సం॑జానా॒నాః ప॒శవ॒
   ఉప॑ తిష్ఠంతే వాయ॒వ్యః॑ కా॒ర్యా(3)ః ప్రా॑జాప॒త్యా(3) ఇత్యా॑హు॒ర్యద్వా॑య॒వ్యం॑
   కు॒ర్యాత్ప్ర॒జాప॑తేరియా॒ద్యత్ప్రా॑జాప॒త్యం కు॒ర్యాద్వా॒యో

4 రి॑యా॒ద్యద్వా॑య॒వ్యః॑ ప॒శుర్భవ॑తి॒ తేన॑ వా॒యోర్నైతి॒
   యత్ప్రా॑జాప॒త్యః పు॑రో॒డాశో॒ భవ॑తి॒ తేన॑ ప్ర॒జాప॑తే॒ర్నైతి॒
   యద్ద్వాద॑శకపాల॒స్తేన॑ వైశ్వాన॒రాన్నైత్యా᳚గ్నావైష్ణ॒వమేకా॑దశకపాలం॒
   నిర్వ॑పతి దీక్షి॒ష్యమా॑ణో॒ఽగ్నిః సర్వా॑ దే॒వతా॒ విష్ణు॑ర్య॒జ్ఞో
   దే॒వతా᳚శ్చై॒వ య॒జ్ఞం చాఽర॑భతే॒ఽగ్నిర॑వ॒మో దే॒వతా॑నాం॒ విష్ణుః॑
   పర॒మో యదా᳚గ్నావైష్ణ॒వమేకా॑దశకపాలం ని॒ర్వప॑తి దే॒వతా॑

5 ఏ॒వోభ॒యతః॑ పరి॒గృహ్య॒ యజ॑మా॒నోఽవ॑ రుంధే పురో॒డాశే॑న॒ వై దే॒వా
   అ॒ముష్మి॑3ꣳల్లో॒క ఆ᳚ర్ధ్నువంచ॒రుణా॒స్మిన్, యః కా॒మయే॑తా॒ముష్మి॑3ꣳల్లో॒క
   ఋ॑ధ్నుయా॒మితి॒ స పు॑రో॒డాశం॑ కుర్వీతా॒ముష్మి॑న్నే॒వ లో॒క ఋ॑ధ్నోతి॒
   యద॒ష్టాక॑పాల॒స్తేనా᳚గ్నే॒యో యత్త్రి॑కపా॒లస్తేన॑ వైష్ణ॒వః సమృ॑ద్ధ్యై॒
   యః కా॒మయే॑తా॒స్మి3ꣳల్లో॒క ఋ॑ధ్నుయా॒మితి॒ స చ॒రుం కు॑ర్వీతా॒గ్నేర్ఘృ॒తం
   విష్ణో᳚స్తండు॒లాస్తస్మా᳚

6 చ్చ॒రుః కా॒ఱ్యో᳚స్మిన్నే॒వ లో॒క ఋ॑ధ్నోత్యాది॒త్యో భ॑వతీ॒యం వా అది॑తిర॒స్యామే॒వ
   ప్రతి॑ తిష్ఠ॒త్యథో॑ అ॒స్యామే॒వాధి॑ య॒జ్ఞం త॑నుతే॒ యో వై సం॑వథ్స॒ర
   ముఖ్య॒మభృ॑త్వా॒గ్నిం చి॑ను॒తే యథా॑ సా॒మి గర్భో॑ఽవ॒ పద్య॑తే తా॒దృగే॒వ
   తదార్తి॒మార్చ్ఛే᳚ద్వైశ్వాన॒రం ద్వాద॑శకపాలం పు॒రస్తా॒న్నిర్వ॑పేథ్సంవథ్స॒రో
   వా అ॒గ్నిర్వై᳚శ్వాన॒రో యథా॑ సంవథ్స॒రమా॒ప్త్వా

7 కా॒ల ఆగ॑తే వి॒జాయ॑త ఏ॒వమే॒వ సం॑వథ్స॒రమా॒ప్త్వా కా॒ల ఆగ॑తే॒ఽగ్నిం
 చి॑నుతే॒ నార్తి॒మార్చ్ఛ॑త్యే॒షా వా అ॒గ్నేః ప్రి॒యా త॒నూర్యద్వై᳚శ్వాన॒రః
 ప్రి॒యామే॒వాస్య॑ త॒నువ॒మవ॑ రుంధే॒ త్రీణ్యే॒తాని॑ హ॒వీꣳషి॑ భవంతి॒
 త్రయ॑ ఇ॒మే లో॒కా ఏ॒షాం లో॒కానా॒ꣳ॒ రోహా॑య .. 5. 5. 1.. యద్రియ॑ఙ్
 వా॒యుర్యచ్ఛ్మ॑శ్రు॒ణస్తద్వా॒యోర్ని॒ర్వప॑తి దే॒వతా॒స్తస్మా॑దా॒ప్త్వాష్టా
 త్రిꣳ॑శచ్చ .. 5. 5. 1..

8 ప్ర॒జాప॑తిః ప్ర॒జాః సృ॒ష్ట్వా ప్రే॒ణాను॒ ప్రావి॑శ॒త్తాభ్యః॒ పునః॒ సంభ॑వితుం॒
 నాశ॑క్నో॒థ్సో᳚ఽబ్రవీదృ॒ధ్నవ॒దిథ్స యో మే॒ఽతః పునః॑ సంచి॒నవ॒దితి॒ తం
 దే॒వాః సమ॑చిన్వం॒తతో॒ వై త ఆ᳚ర్ధ్నువ॒న్॒ యథ్స॒మచి॑న్వం॒తచ్చిత్య॑స్య
 చిత్య॒త్వం య ఏ॒వం వి॒ద్వాన॒గ్నిం చి॑ను॒త ఋ॒ధ్నోత్యే॒వ కస్మై॒
 కమ॒గ్నిశ్చీ॑యత॒ ఇత్యా॑హురగ్ని॒వా

9 న॑సా॒నీతి॒ వా అ॒గ్నిశ్చీ॑యతేఽగ్ని॒వానే॒వ భ॑వతి॒ కస్మై॒ కమ॒గ్నిశ్చీ॑యత॒
 ఇత్యా॑హుర్దే॒వా మా॑ వేద॒న్నితి॒ వా అ॒గ్నిశ్చీ॑యతే వి॒దురే॑నం దే॒వాః కస్మై॒
 కమ॒గ్నిశ్చీ॑యత॒ ఇత్యా॑హుర్గృ॒హ్య॑సా॒నీతి॒ వా అ॒గ్నిశ్చీ॑యతే గృ॒హ్యే॑వ
 భ॑వతి॒ కస్మై॒ కమ॒గ్నిశ్చీ॑యత॒ ఇత్యా॑హుః పశు॒మాన॑సా॒నీతి॒ వా అ॒గ్ని

10 శ్చీ॑యతే పశు॒మానే॒వ భ॑వతి॒ కస్మై॒ కమ॒గ్నిశ్చీ॑యత॒ ఇత్యా॑హుః స॒ప్త
 మా॒ పురు॑షా॒ ఉప॑ జీవా॒నితి॒ వా అ॒గ్నిశ్చీ॑యతే॒ త్రయః॒ ప్రాంచ॒స్త్రయః॑
 ప్ర॒త్యంచ॑ ఆ॒త్మా స॑ప్త॒మ ఏ॒తావం॑త ఏ॒వైన॑మ॒ముష్మి॑3ꣳల్లో॒క ఉప॑
 జీవంతి ప్ర॒జాప॑తిర॒గ్నిమ॑చికీషత॒ తం పృ॑థి॒వ్య॑బ్రవీ॒న్న మయ్య॒గ్నిం
 చే᳚ష్య॒సేతి॑ మా ధక్ష్యతి॒ సా త్వా॑తి ద॒హ్యమా॑నా॒ వి ధ॑విష్యే॒

11 స పాపీ॑యాన్భవిష్య॒సీతి॒ సో᳚ఽబ్రవీ॒త్తథా॒ వా అ॒హం క॑రిష్యామి॒ యథా᳚
 త్వా॒ నాతి॑ధ॒క్ష్యతీతి॒ స ఇ॒మామ॒భ్య॑మృశత్ప్ర॒జాప॑తిస్త్వా సాదయతు॒ తయా॑
 దే॒వత॑యాంగిర॒స్వద్ధ్రు॒వా సీ॒దేతీ॒మామే॒వేష్ట॑కాం కృ॒త్వోపా॑ధ॒త్తాన॑తిదాహాయ॒
 యత్ప్రత్య॒గ్నిం చి॑న్వీ॒త తద॒భి మృ॑శేత్ప్ర॒జాప॑తిస్త్వా సాదయతు॒ తయా॑
 దే॒వత॑యాంగిర॒స్వద్ధ్రు॒వాసీ॒దే

12 తీ॒మామే॒వేష్ట॑కాం కృ॒త్వోప॑ ధ॒త్తేఽన॑తిదాహాయ ప్ర॒జాప॑తిరకామయత॒ ప్ర
 జా॑యే॒యేతి॒ స ఏ॒తముఖ్య॑మపశ్య॒త్తꣳ సం॑వథ్స॒రమ॑బిభ॒స్తతో॒ వై స
 ప్రాజా॑యత॒ తస్మా᳚థ్సంవథ్స॒రం భా॒ర్యః॑ ప్రైవ జా॑యతే॒ తం వస॑వోఽబ్రువ॒న్
 ప్ర త్వమ॑జనిష్ఠా వ॒యం ప్ర జా॑యామహా॒ ఇతి॒ తం వసు॑భ్యః॒ ప్రాయ॑చ్ఛ॒త్తం
 త్రీణ్యహా᳚న్యబిభరు॒స్తేన॒

13 త్రీణి॑ చ శ॒తాన్యసృ॑జంత॒ త్రయ॑స్త్రిꣳశతం చ॒ తస్మా᳚త్త్ర్య॒హం భా॒ర్యః॑
 ప్రైవ జా॑యతే॒ తాన్రు॒ద్రా అ॑బ్రువ॒న్ ప్ర యూ॒యమ॑జనిఢ్వం వ॒యం ప్ర జా॑యామహా॒
 ఇతి॒ తꣳ రు॒ద్రేభ్యః॒ ప్రాయ॑చ్ఛం॒తꣳ షడహా᳚న్యబిభరు॒స్తేన॒ త్రీణి॑ చ
 శ॒తాన్యసృ॑జంత॒ త్రయ॑స్త్రిꣳశతం చ॒ తస్మా᳚త్షడ॒హం భా॒ర్యః॑ ప్రైవ
 జా॑యతే॒ తానా॑ది॒త్యా అ॑బ్రువ॒న్ ప్ర యూ॒యమ॑జనిఢ్వం వ॒యం

14 ప్ర జా॑యామహా॒ ఇతి॒ తమా॑ది॒త్యేభ్యః॒ ప్రాయ॑చ్ఛం॒తం
 ద్వాద॒శాహా᳚న్యబిభరు॒స్తేన॒ త్రీణి॑ చ శ॒తాన్యసృ॑జంత॒ త్రయ॑స్త్రిꣳశతం చ॒
 తస్మా᳚ద్ద్వాదశా॒హం భా॒ర్యః॑ ప్రైవ జా॑యతే॒ తేన॒ వై తే స॒హస్ర॑మసృజంతో॒ఖాꣳ
 స॑హస్రత॒మీం య ఏ॒వముఖ్యꣳ॑ సాహ॒స్రం వేద॒ ప్ర స॒హస్రం॑ ప॒శూనా᳚ప్నోతి ..

 5. 5. 2.. అ॒గ్ని॒వాన్ప॑శు॒మాన॑సా॒నీతి॒ వా అ॒గ్నిర్ధ॑విష్యే మృశేత్ప్ర॒జాప॑తిస్త్వా
 సాదయతు॒ తయా॑ దే॒వత॑యాంగిర॒స్వద్ధ్రు॒వా సీ॑ద॒ తానా॑ది॒త్యా అ॑బ్రువ॒న్ప్ర
 యూ॒యమ॑జనిఢ్వం వ॒యం చ॑త్వారి॒ꣳ॒శచ్చ॑ .. 5. 5. 2..

15 యజు॑షా॒ వా ఏ॒షా క్రి॑యతే॒ యజు॑షా పచ్యతే॒ యజు॑షా॒ వి ము॑చ్యతే॒ యదు॒ఖా
 సా వా ఏ॒షైతర్హి॑ యా॒తయా᳚మ్నీ॒ సా న పునః॑ ప్ర॒యుజ్యేత్యా॑హు॒రగ్నే॑ యు॒క్ష్వా హి
 యే తవ॑ యు॒క్ష్వా హి దే॑వ॒హూత॑మా॒ꣳ॒ ఇత్యు॒ఖాయాం᳚ జుహోతి॒ తేనై॒వైనాం॒
 పునః॒ ప్ర యుం॑క్తే॒ తేనాయా॑తయామ్నీ॒ యో వా అ॒గ్నిం యోగ॒ ఆగ॑తే యు॒నక్తి॑ యుం॒క్తే
 యుం॑జా॒నేష్వగ్నే॑

16 యు॒క్ష్వా హి యే తవ॑ యు॒క్ష్వా హి దే॑వ॒హూత॑మా॒ꣳ॒ ఇత్యా॑హై॒ష వా
 అ॒గ్నేఱ్యోగ॒స్తేనై॒వైనం॑ యునక్తి యుం॒క్తే యుం॑జా॒నేషు॑ బ్రహ్మవా॒దినో॑
 వదంతి॒ న్య॑ఙ్ఙ॒గ్నిశ్చే॑త॒వ్యా(3) ఉ॑త్తా॒నా(3) ఇతి॒ వయ॑సాం॒ వా
 ఏ॒ష ప్ర॑తి॒మయా॑ చీయతే॒ యద॒గ్నిర్యన్న్యం॑చం చిను॒యాత్పృ॑ష్టి॒త
 ఏ॑న॒మాహు॑తయ ఋచ్ఛేయు॒ర్యదు॑త్తా॒నం న పతి॑తుꣳ శక్నుయా॒దసు॑వర్గ్యోఽస్య
 స్యాత్ప్రా॒చీన॑ముత్తా॒నం

17 పు॑రుషశీ॒ర్॒షముప॑ దధాతి ముఖ॒త ఏ॒వైన॒మాహు॑తయ ఋచ్ఛంతి॒ నోత్తా॒నం
 చి॑నుతే సువ॒ర్గ్యో᳚ఽస్య భవతి సౌ॒ర్యా జు॑హోతి॒ చక్షు॑రే॒వాస్మి॒న్ప్రతి॑
 దధాతి॒ ద్విర్జు॑హోతి॒ ద్వే హి చక్షు॑షీ సమా॒న్యా జు॑హోతి సమా॒నꣳ హి చక్షుః॒
 సమృ॑ద్ధ్యై దేవాసు॒రాః సంయ॑త్తా ఆసం॒తే వా॒మం వసు॒ సం న్య॑దధత॒ తద్దే॒వా
 వా॑మ॒భృతా॑వృంజత॒ తద్వా॑మ॒భృతో॑ వామభృ॒త్త్వం యద్వా॑మ॒భృత॑ముప॒
 దధా॑తి వా॒మమే॒వ తయా॒ వసు॒ యజ॑మానో॒ భ్రాతృ॑వ్యస్య వృంక్తే॒ హిర॑ణ్యమూర్ధ్నీ
 భవతి॒ జ్యోతి॒ర్వై హిర॑ణ్యం॒ జ్యోతి॑ర్వా॒మం జ్యోతి॑షై॒వాస్య॒ జ్యోతి॑ర్వా॒మం
 వృం॑క్తే ద్వియ॒జుర్భ॑వతి॒ ప్రతి॑ష్ఠిత్యై .. 5. 5. 3.. యుం॒జా॒నేష్వగ్నే᳚
 ప్రా॒చీన॑ముత్తా॒నం వా॑మ॒భృతం॒చతు॑ర్విꣳశతిశ్చ .. 5. 5. 3..

18 ఆపో॒ వరు॑ణస్య॒ పత్న॑య ఆసం॒తా అ॒గ్నిరభ్య॑ధ్యాయ॒త్తాః సమ॑భవ॒త్తస్య॒ రేతః॒
 పరా॑పత॒త్తది॒యమ॑భవ॒ద్యద్ద్వి॒తీయం॑ ప॒రాప॑త॒త్తద॒సావ॑భవది॒యం వై
 వి॒రాడ॒సౌ స్వ॒రాడ్యద్వి॒రాజా॑వుప॒దధా॑తీ॒మే ఏ॒వోప॑ ధత్తే॒ యద్వా అ॒సౌ రేతః॑
 సిం॒చతి॒ తద॒స్యాం ప్రతి॑ తిష్ఠతి॒ తత్ప్ర జా॑యతే॒ తా ఓష॑ధయో

19 వీ॒రుధో॑ భవంతి॒ తా అ॒గ్నిర॑త్తి॒ య ఏ॒వం వేద॒ ప్రైవ జా॑యతేఽన్నా॒దో
 భ॑వతి॒ యో రే॑త॒స్వీ స్యాత్ప్ర॑థ॒మాయాం॒ తస్య॒ చిత్యా॑ము॒భే ఉప॑ దధ్యాది॒మే
 ఏ॒వాస్మై॑ స॒మీచీ॒ రేతః॑ సించతో॒ యః సి॒క్తరే॑తాః॒ స్యాత్ప్ర॑థ॒మాయాం॒
 తస్య॒ చిత్యా॑మ॒న్యాముప॑ దధ్యాదుత్త॒మాయా॑మ॒న్యాꣳ రేత॑ ఏ॒వాస్య॑
 సి॒క్తమా॒భ్యాము॑భ॒యతః॒ పరి॑ గృహ్ణాతి సంవథ్స॒రం న క

20 ఞ్చ॒న ప్ర॒త్యవ॑రోహే॒న్న హీమే కం చ॒న ప్ర॑త్యవ॒రోహ॑త॒స్తదే॑నయోర్వ్ర॒తం
 యో వా అప॑శీర్షాణమ॒గ్నిం చి॑ను॒తేఽప॑శీర్షా॒ముష్మి॑3ꣳల్లో॒కే భ॑వతి॒
 యః సశీ॑ర్షాణం చిను॒తే సశీ॑ర్షా॒ముష్మి॑3ꣳల్లో॒కే భ॑వతి॒ చిత్తిం॑ జుహోమి॒
 మన॑సా ఘృ॒తేన॒ యథా॑ దే॒వా ఇ॒హాగమ॑న్వీ॒తిహో᳚త్రా ఋతా॒వృధః॑ సము॒ద్రస్య॑
 వ॒యున॑స్య॒ పత్మం॑జు॒హోమి॑ వి॒శ్వక॑ర్మణే॒ విశ్వాహామ॑ర్త్యꣳ హ॒విరితి॑
 స్వయమాతృ॒ణ్ణాము॑ప॒ధాయ॑ జుహోత్యే॒

21 తద్వా అ॒గ్నేః శిరః॒ సశీ॑ర్షాణమే॒వాగ్నిం చి॑నుతే॒ సశీ॑ర్షా॒ముష్మి॑3ꣳ ల్లో॒కే
 భ॑వతి॒ య ఏ॒వం వేద॑ సువ॒ర్గాయ॒ వా ఏ॒ష లో॒కాయ॑ చీయతే॒ యద॒గ్నిస్తస్య॒
 యదయ॑థాపూర్వం క్రి॒యతేఽసు॑వర్గ్యమస్య॒ తథ్సు॑వ॒ర్గ్యో᳚ఽగ్నిశ్చితి॑ముప॒ధాయా॒భి
 మృ॑శే॒చ్చిత్తి॒మచి॑త్తిం చినవ॒ద్వి వి॒ద్వాన్పృ॒ష్ఠేవ॑ వీ॒తా వృ॑జి॒నా
 చ॒ మర్తా᳚న్రా॒యే చ॑ నః స్వప॒త్యాయ॑ దేవ॒ దితిం॑ చ॒ రాస్వాది॑తిమురు॒ష్యేతి॑
 యథాపూ॒ర్వమే॒వైనా॒ముప॑ ధత్తే॒ ప్రాంచ॑మేనం చినుతే సువ॒ర్గ్యో᳚ఽస్య భవతి ..

 5. 5. 4.. ఓష॑ధయః॒ కంజు॑హోతి స్వప॒త్యాయా॒ఽష్టాద॑శ చ .. 5. 5. 4..

22 వి॒శ్వక॑ర్మా ది॒శాం పతిః॒ స నః॑ ప॒శూన్పా॑తు॒ సో᳚ఽస్మాన్పా॑తు॒
 తస్మై॒ నమః॑ ప్ర॒జాప॑తీ రు॒ద్రో వరు॑ణో॒ఽగ్నిర్ది॒శాం పతిః॒ స
 నః॑ ప॒శూన్పా॑తు॒ సో᳚ఽస్మాన్పా॑తు॒ తస్మై॒ నమ॑ ఏ॒తా వై దే॒వతా॑
 ఏ॒తేషాం᳚ పశూ॒నామధి॑పతయ॒స్తాభ్యో॒ వా ఏ॒ష ఆ వృ॑శ్చ్యతే॒ యః
 ప॑శుశీ॒ర్॒షాణ్యు॑ప॒దధా॑తి హిరణ్యేష్ట॒కా ఉప॑ దధాత్యే॒తాభ్య॑ ఏ॒వ
 దే॒వతా᳚భ్యో॒ నమ॑స్కరోతి బ్రహ్మవా॒దినో॑

23 వదంత్య॒గ్నౌ గ్రా॒మ్యాన్ప॒శూన్ ప్ర ద॑ధాతి శు॒చార॒ణ్యాన॑ర్పయతి॒ కిం
 తత॒ ఉచ్ఛిꣳ॑ష॒తీతి॒ యద్ధి॑రణ్యేష్ట॒కా ఉ॑ప॒దధా᳚త్య॒మృతం॒ వై
 హిర॑ణ్యమ॒మృతే॑నై॒వ గ్రా॒మ్యేభ్యః॑ ప॒శుభ్యో॑ భేష॒జం క॑రోతి॒ నైనాన్॑,
 హినస్తి ప్రా॒ణో వై ప్ర॑థ॒మా స్వ॑యమాతృ॒ణ్ణా వ్యా॒నో ద్వి॒తీయా॑పా॒నస్తృ॒తీయాను॒
 ప్రాణ్యా᳚త్ప్రథ॒మాగ్ స్వ॑యమాతృ॒ణ్ణాము॑ప॒ధాయ॑ ప్రా॒ణేనై॒వ ప్రా॒ణꣳ
 సమ॑ర్ధయతి॒ వ్య॑న్యాద్

24 ద్వి॒తీయా॑ముప॒ధాయ॑ వ్యా॒నేనై॒వ వ్యా॒నꣳ సమ॑ర్ధయ॒త్యపా᳚న్యాత్
 తృ॒తీయా॑ముప॒ధాయా॑పా॒నేనై॒వాపా॒నꣳ సమ॑ర్ధయ॒త్యథో᳚
 ప్రా॒ణైరే॒వైన॒ꣳ॒ సమిం॑ద్ధే॒ భూర్భువః॒ సువ॒రితి॑ స్వయమాతృ॒ణ్ణా ఉప॑
 దధాతీ॒మే వై లో॒కాః స్వ॑యమాతృ॒ణ్ణా ఏ॒తాభిః॒ ఖలు॒ వై వ్యాహృ॑తీభిః
 ప్ర॒జాప॑తిః॒ ప్రాజా॑యత॒ యదే॒తాభి॒ర్వ్యాహృ॑తీభిః స్వయమాతృ॒ణ్ణా
 ఉ॑ప॒దధా॑తీ॒మానే॒వ లో॒కాను॑ప॒ధాయై॒షు

25 లో॒కేష్వధి॒ ప్ర జా॑యతే ప్రా॒ణాయ॑ వ్యా॒నాయా॑పా॒నాయ॑ వా॒చే త్వా॒ చక్షు॑షే
 త్వా॒ తయా॑ దే॒వత॑యాంగిర॒స్వద్ధ్రు॒వా సీ॑దా॒గ్నినా॒ వై దే॒వాః సు॑వ॒ర్గం
 లో॒కమ॑జిగాꣳసం॒తేన॒ పతి॑తుం॒ నాశ॑క్నువం॒త ఏ॒తాశ్చత॑స్రః స్వయమాతృ॒ణ్ణా
 అ॑పశ్యం॒తా ది॒క్షూపా॑దధత॒ తేన॑ స॒ర్వత॑శ్చక్షుషా సువ॒ర్గం లో॒కమా॑య॒న్॒
 యచ్చత॑స్రః స్వయమాతృ॒ణ్ణా ది॒క్షూ॑ప॒దధా॑తి స॒ర్వత॑శ్చక్షుషై॒వ
 తద॒గ్నినా॒ యజ॑మానః సువ॒ర్గం లో॒కమే॑తి .. 5. 5. 5.. బ్ర॒హ్మ॒వా॒దినో॒
 వ్య॑న్యాదే॒షు యజ॑మాన॒స్త్రీణి॑ చ .. 5. 5. 5..

26 అగ్న॒ ఆ యా॑హి వీ॒తయ॒ ఇత్యా॒హాహ్వ॑తై॒వైన॑మ॒గ్నిం దూ॒తం వృ॑ణీమహ॒
 ఇత్యా॑హ హు॒త్వైవైనం॑ వృణీతే॒ఽగ్నినా॒గ్నిః సమి॑ధ్యత॒ ఇత్యా॑హ॒ సమిం॑ద్ధ
 ఏ॒వైన॑మ॒గ్నిర్వృ॒త్రాణి॑ జంఘన॒దిత్యా॑హ॒ సమి॑ద్ధ ఏ॒వాస్మి॑న్నింద్రి॒యం
 ద॑ధాత్య॒గ్నేః స్తోమం॑ మనామహ॒ ఇత్యా॑హ మను॒త ఏ॒వైన॑మే॒తాని॒ వా అహ్నాꣳ॑
 రూ॒పాణ్య॑

27 న్వ॒హమే॒వైనం॑ చిను॒తేఽవాహ్నాꣳ॑ రూ॒పాణి॑ రుంధే బ్రహ్మవా॒దినో॑
 వదంతి॒ కస్మా᳚థ్స॒త్యాద్యా॒తయా᳚మ్నీర॒న్యా ఇష్ట॑కా॒ అయా॑తయామ్నీ లోకం
 పృ॒ణేత్యైం᳚ద్రా॒గ్నీ హి బా॑ర్హస్ప॒త్యేతి॑ బ్రూయాదింద్రా॒గ్నీ చ॒ హి దే॒వానాం॒
 బృహ॒స్పతి॒శ్చాయా॑తయామానోఽనుచ॒రవ॑తీ భవ॒త్యజా॑మిత్వాయాను॒ష్టుభాను॑
 చరత్యా॒త్మా వై లో॑కం పృ॒ణా ప్రా॒ణో॑ఽను॒ష్టుప్తస్మా᳚త్ప్రా॒ణః సర్వా॒ణ్యంగా॒న్యను॑
 చరతి॒ తా అ॑స్య॒ సూద॑దోహస॒

28 ఇత్యా॑హ॒ తస్మా॒త్పరు॑షిపరుషి॒ రసః॒ సోమగ్గ్॑ శ్రీణంతి॒ పృశ్న॑య॒
 ఇత్యా॒హాన్నం॒ వై పృశ్న్యన్న॑మే॒వావ॑ రుంధే॒ఽర్కో వా అ॒గ్నిర॒ర్కోఽన్న॒మన్న॑మే॒వావ॑
 రుంధే॒ జన్మం॑దే॒వానాం॒ విశ॑స్త్రి॒ష్వా రో॑చ॒నే ది॒వ ఇత్యా॑హే॒మానే॒వాస్మై॑
 లో॒కాంజ్యోతి॑ష్మతః కరోతి॒ యో వా ఇష్ట॑కానాం ప్రతి॒ష్ఠాం వేద॒ ప్రత్యే॒వ తి॑ష్ఠతి॒
 తయా॑ దే॒వత॑యాంగిర॒స్వద్ధ్రు॒వా సీ॒దేత్యా॑హై॒షా వా ఇష్ట॑కానాం ప్రతి॒ష్ఠా య
 ఏ॒వం వేద॒ ప్రత్యే॒వ తి॑ష్ఠతి .. 5. 5. 6.. రూ॒పాణి॒ సూద॑దోహస॒స్తయా॒ షోడ॑శ
 చ .. 5. 5. 6..

29 సు॒వ॒ర్గాయ॒ వా ఏ॒ష లో॒కాయ॑ చీయతే॒ యద॒గ్నిర్వజ్ర॑ ఏకాద॒శినీ॒
 యద॒గ్నావే॑కాద॒శినీం᳚ మిను॒యాద్వజ్రే॑ణైనꣳ సువ॒ర్గాల్లో॒కాదం॒తర్ద॑ధ్యా॒ద్యన్న
 మి॑ను॒యాథ్స్వరు॑భిః ప॒శూన్వ్య॑ర్ధయేదేకయూ॒పం మి॑నోతి॒ నైనం॒ వజ్రే॑ణ
 సువ॒ర్గాల్లో॒కాదం॑త॒ర్దధా॑తి॒ న స్వరు॑భిః ప॒శూన్వ్య॑ర్ధయతి॒ వి వా ఏ॒ష
 ఇం॑ద్రి॒యేణ॑ వీ॒ర్యే॑ణర్ధ్యతే॒ యో᳚ఽగ్నిం చి॒న్వన్న॑ధి॒ క్రామ॑త్యైంద్రి॒య

30 ర్చా క్రమ॑ణం॒ ప్రతీష్ట॑కా॒ముప॑ దధ్యా॒న్నేంద్రి॒యేణ॑ వీ॒ర్యే॑ణ॒
 వ్యృ॑ధ్యతే రు॒ద్రో వా ఏ॒ష యద॒గ్నిస్తస్య॑ తి॒స్రః శ॑ర॒వ్యాః᳚ ప్ర॒తీచీ॑
 తి॒రశ్చ్య॒నూచీ॒ తాభ్యో॒ వా ఏ॒ష ఆ వృ॑శ్చ్యతే॒ యో᳚ఽగ్నిం చి॑ను॒తే᳚ఽగ్నిం
 చి॒త్వా తి॑సృధ॒న్వమయా॑చితం బ్రాహ్మ॒ణాయ॑ దద్యా॒త్తాభ్య॑ ఏ॒వ నమ॑స్కరో॒త్యథో॒
 తాభ్య॑ ఏ॒వాత్మానం॒ నిష్క్రీ॑ణీతే॒ యత్తే॑ రుద్ర పు॒రో

31 ధను॒స్తద్వాతో॒ అను॑ వాతు తే॒ తస్మై॑ తే రుద్ర సంవథ్స॒రేణ॒ నమ॑స్కరోమి॒ యత్తే॑
 రుద్ర దక్షి॒ణా ధను॒స్తద్వాతో॒ అను॑ వాతు తే॒ తస్మై॑ తే రుద్ర పరివథ్స॒రేణ॒
 నమ॑స్కరోమి॒ యత్తే॑ రుద్ర ప॒శ్చాద్ధను॒స్తద్వాతో॒ అను॑ వాతు తే॒ తస్మై॑ తే
 రుద్రేదావథ్స॒రేణ॒ నమ॑స్కరోమి॒ యత్తే॑ రుద్రోత్త॒రాద్ధను॒స్తద్

32 వాతో॒ అను॑ వాతు తే॒ తస్మై॑ తే రుద్రేదువథ్స॒రేణ॒ నమ॑స్కరోమి॒ యత్తే॑ రుద్రో॒పరి॒
 ధను॒స్తద్వాతో॒ అను॑ వాతు తే॒ తస్మై॑ తే రుద్ర వథ్స॒రేణ॒ నమ॑స్కరోమి రు॒ద్రో
 వా ఏ॒ష యద॒గ్నిః స యథా᳚ వ్యా॒ఘ్రః క్రు॒ద్ధస్తిష్ఠ॑త్యే॒వం వా ఏ॒ష ఏ॒తర్హి॒
 సంచి॑తమే॒తైరుప॑ తిష్ఠతే నమస్కా॒రైరే॒వైనꣳ॑ శమయతి॒ యే᳚ఽగ్నయః॑

33 పురీ॒ష్యాః᳚ ప్రవి॑ష్టాః పృథి॒వీమను॑ . తేషాం॒ త్వమ॑స్యుత్త॒మః
 ప్రణో॑ జీ॒వాత॑వే సువ .. ఆపం॑ త్వాగ్నే॒ మన॒సాపం॑ త్వాగ్నే॒ తప॒సాపం॑
 త్వాగ్నే దీ॒క్షయాపం॑ త్వాగ్న ఉప॒సద్భి॒రాపం॑ త్వాగ్నే సు॒త్యయాపం॑ త్వాగ్నే॒
 దక్షి॑ణాభి॒రాపం॑ త్వాగ్నేఽవభృ॒థేనాపం॑ త్వాగ్నే వ॒శయాపం॑ త్వాగ్నే
 స్వగాకా॒రేణేత్యా॑హై॒షా వా అ॒గ్నేరాప్తి॒స్తయై॒వైన॑మాప్నోతి .. 5. 5. 7.. ఐం॒ద్రి॒యా
 పు॒ర ఉ॑త్త॒రాద్ధను॒స్తద॒గ్నయ॑ ఆహా॒ష్టౌ చ॑ .. 5. 5. 7..

34 గా॒య॒త్రేణ॑ పు॒రస్తా॒దుప॑ తిష్ఠతే ప్రా॒ణమే॒వాస్మిం॑దధాతి
 బృహద్రథంత॒రాభ్యాం᳚ ప॒క్షావోజ॑ ఏ॒వాస్మిం॑దధాత్యృతు॒స్థా య॑జ్ఞాయ॒జ్ఞియే॑న॒
 పుచ్ఛ॑మృ॒తుష్వే॒వ ప్రతి॑ తిష్ఠతి పృ॒ష్ఠైరుప॑ తిష్ఠతే॒ తేజో॒
 వై పృ॒ష్ఠాని॒ తేజ॑ ఏ॒వాస్మిం॑దధాతి ప్ర॒జాప॑తిర॒గ్నిమ॑సృజత॒
 సో᳚ఽస్మాథ్సృ॒ష్టః పరా॑ఙై॒త్తం వా॑రవం॒తీయే॑నావారయత॒ తద్వా॑రవం॒తీయ॑స్య
 వారవంతీయ॒త్వ2ꣳ శ్యై॒తేన॑ శ్యే॒తీ అ॑కురుత॒ తచ్ఛ్యై॒తస్య॑ శ్యైత॒త్వం

35 యద్వా॑రవం॒తీయే॑నోప॒తిష్ఠ॑తే వా॒రయ॑త ఏ॒వైనగ్గ్॑ శ్యై॒తేన॑ శ్యే॒తీ
 కు॑రుతే ప్ర॒జాప॑తే॒ర్॒ హృద॑యేనాపి ప॒క్షం ప్రత్యుప॑ తిష్ఠతే ప్రే॒మాణ॑మే॒వాస్య॑
 గచ్ఛతి॒ ప్రాచ్యా᳚ త్వా ది॒శా సా॑దయామి గాయ॒త్రేణ॒ ఛంద॑సా॒గ్నినా॑ దే॒వత॑యా॒గ్నేః
 శీ॒ర్॒ష్ణాగ్నేః శిర॒ ఉప॑ దధామి॒ దక్షి॑ణయా త్వా ది॒శా సా॑దయామి॒ త్రైష్టు॑భేన॒
 ఛంద॒సేంద్రే॑ణ దే॒వత॑యా॒గ్నేః ప॒క్షేణా॒గ్నేః ప॒క్షముప॑ దధామి ప్ర॒తీచ్యా᳚
 త్వా ది॒శా సా॑దయామి॒

36 జాగ॑తేన॒ చ్ఛంద॑సా సవి॒త్రా దే॒వత॑యా॒గ్నేః పుచ్ఛే॑నా॒గ్నేః పుచ్ఛ॒ముప॑
 దధా॒మ్యుదీ᳚చ్యా త్వా ది॒శా సా॑దయా॒మ్యాను॑ష్టుభేన॒ ఛంద॑సా మి॒త్రావరు॑ణాభ్యాం
 దే॒వత॑యా॒గ్నేః ప॒క్షేణా॒గ్నేః ప॒క్షముప॑ దధామ్యూ॒ర్ధ్వయా᳚ త్వా ది॒శా
 సా॑దయామి॒ పాంక్తే॑న॒ ఛంద॑సా॒ బృహ॒స్పతి॑నా దే॒వత॑యా॒గ్నేః పృ॒ష్ఠేనా॒గ్నేః
 పృ॒ష్ఠముప॑ దధామి॒ యో వా అపా᳚త్మానమ॒గ్నిం చి॑ను॒తేఽపా᳚త్మా॒ఽముష్మి॑3ꣳల్లో॒కే
 భ॑వతి॒ యః సాత్మా॑నం చిను॒తే సాత్మా॒ముష్మి॑3ꣳల్లో॒కే భ॑వత్యాత్మేష్ట॒కా ఉప॑
 దధాత్యే॒ష వా అ॒గ్నేరా॒త్మా సాత్మా॑నమే॒వాగ్నిం చి॑నుతే॒ సాత్మా॒ముష్మి॑3ꣳ ల్లో॒కే
 భ॑వతి॒ య ఏ॒వం వేద॑ .. 5. 5. 8.. శ్యై॒త॒త్వం ప్ర॒తీచ్యా᳚ త్వా ది॒శా సా॑దయామి॒
 యస్సాత్మా॑నంచిను॒తే ద్వావిꣳ॑శతిశ్చ .. 5. 5. 8..

37 అగ్న॑ ఉదధే॒ యాత॒ ఇషు॑ర్యు॒వా నామ॒ తయా॑ నో మృడ॒ తస్యా᳚స్తే॒ నమ॒స్తస్యా᳚స్త॒
 ఉప॒ జీవం॑తో భూయా॒స్మాగ్నే॑ దుధ్ర గహ్య కిꣳశిల వన్య॒ యాత॒ ఇషు॑ర్యు॒వా నామ॒
 తయా॑ నో మృడ॒ తస్యా᳚స్తే॒ నమ॒స్తస్యా᳚స్త॒ ఉప॒ జీవం॑తో భూయాస్మ॒ పంచ॒
 వా ఏ॒తే᳚ఽగ్నయో॒ యచ్చిత॑య ఉద॒ధిరే॒వ నామ॑ ప్రథ॒మో దు॒ధ్రో

38 ద్వి॒తీయో॒ గహ్య॑స్తృ॒తీయః॑ కిꣳశి॒లశ్చ॑తు॒ర్థో వన్యః॑ పంచ॒మస్తేభ్యో॒
 యదాహు॑తీ॒ర్న జు॑హు॒యాద॑ధ్వ॒ర్యుం చ॒ యజ॑మానం చ॒ ప్ర ద॑హేయు॒ర్యదే॒తా
 ఆహు॑తీర్జు॒హోతి॑ భాగ॒ధేయే॑నై॒వైనా᳚ఙ్ఛమయతి॒ నార్తి॒మార్చ్ఛ॑త్యధ్వ॒ర్యుర్న
 యజ॑మానో॒ వాఙ్మ॑ ఆ॒సన్న॒సోః ప్రా॒ణో᳚ఽక్ష్యోశ్చక్షుః॒ కర్ణ॑యోః॒ శ్రోత్రం॑
 బాహు॒వోర్బల॑మూరు॒వోరోజోఽరి॑ష్టా॒ విశ్వా॒న్యంగా॑ని త॒నూ

39 స్త॒నువా॑ మే స॒హ నమ॑స్తే అస్తు॒ మా మా॑ హిꣳసీ॒రప॒ వా ఏ॒తస్మా᳚త్ప్రా॒ణాః
 క్రా॑మంతి॒ యో᳚ఽగ్నిం చి॒న్వన్న॑ధి॒క్రామ॑తి॒ వాఙ్మ॑ ఆ॒సన్న॒సోః ప్రా॒ణ ఇత్యా॑హ
 ప్రా॒ణానే॒వాత్మంధ॑త్తే॒ యో రు॒ద్రో అ॒గ్నౌ యో అ॒ప్సు య ఓష॑ధీషు॒ యో రు॒ద్రో విశ్వా॒
 భువ॑నావి॒వేశ॒ తస్మై॑ రు॒ద్రాయ॒ నమో॑ అ॒స్త్వాహు॑తిభాగా॒ వా అ॒న్యే రు॒ద్రా
 హ॒విర్భా॑గా

40 అ॒న్యే శ॑తరు॒ద్రీయꣳ॑ హు॒త్వా గా॑వీధు॒కం చ॒రుమే॒తేన॒ యజు॑షా
 చర॒మాయా॒మిష్ట॑కాయాం॒ ని ద॑ధ్యాద్భాగ॒ధేయే॑నై॒వైనꣳ॑ శమయతి॒ తస్య॒ త్వై
 శ॑తరు॒ద్రీయꣳ॑ హు॒తమిత్యా॑హు॒ర్యస్యై॒తద॒గ్నౌ క్రి॒యత॒ ఇతి॒ వస॑వస్త్వా
 రు॒ద్రైః పు॒రస్తా᳚త్పాంతు పి॒తర॑స్త్వా య॒మరా॑జానః పి॒తృభి॑ర్దక్షిణ॒తః
 పాం᳚త్వాది॒త్యాస్త్వా॒ విశ్వై᳚ర్దే॒వైః ప॒శ్చాత్పాం᳚తు ద్యుతా॒నస్త్వా॑ మారు॒తో
 మ॒రుద్భి॑రుత్తర॒తః పా॑తు

41 దే॒వాస్త్వేంద్ర॑జ్యేష్ఠా॒ వరు॑ణరాజానో॒ఽధస్తా᳚చ్చో॒పరి॑ష్టాచ్చ పాంతు॒ న వా
 ఏ॒తేన॑ పూ॒తో న మేధ్యో॒ న ప్రోక్షి॑తో॒ యదే॑న॒మతః॑ ప్రా॒చీనం॑ ప్రో॒క్షతి॒
 యథ్సంచి॑త॒మాజ్యే॑న ప్రో॒క్షతి॒ తేన॑ పూ॒తస్తేన॒ మేధ్య॒స్తేన॒ ప్రోక్షి॑తః ..

 5. 5. 9.. దు॒ధ్రస్త॒నూర్ హ॒విర్భా॑గాః పాతు॒ ద్వాత్రిꣳ॑శచ్చ .. 5. 5. 9..

42 స॒మీచీ॒ నామా॑సి॒ ప్రాచీ॒ దిక్తస్యా᳚స్తే॒ఽగ్నిరధి॑పతిరసి॒తో ర॑క్షి॒తా
 యశ్చాధి॑పతి॒ర్యశ్చ॑ గో॒ప్తా తాభ్యాం॒ నమ॒స్తౌ నో॑ మృడయతాం॒ తే యం
 ద్వి॒ష్మో యశ్చ॑ నో॒ ద్వేష్టి॒ తం వాం॒ జంభే॑ దధామ్యోజ॒స్వినీ॒ నామా॑సి దక్షి॒ణా
 దిక్తస్యా᳚స్త॒ ఇంద్రోఽధి॑పతిః॒ పృదా॑కుః॒ ప్రాచీ॒ నామా॑సి ప్ర॒తీచీ॒ దిక్తస్యా᳚స్తే॒

43 సోమోఽధి॑పతిః స్వ॒జో॑ఽవ॒స్థావా॒ నామా॒స్యుదీ॑చీ॒ దిక్తస్యా᳚స్తే॒
 వరు॒ణోఽధి॑పతిస్తి॒రశ్చ॑రాజి॒రధి॑పత్నీ॒ నామా॑సి బృహ॒తీ దిక్తస్యా᳚స్తే॒
 బృహ॒స్పతి॒రధి॑పతిః శ్వి॒త్రో వ॒శినీ॒ నామా॑సీ॒యం దిక్తస్యా᳚స్తే య॒మోఽధి॑పతిః
 క॒ల్మాష॑గ్రీవో రక్షి॒తా యశ్చాధి॑పతి॒ర్యశ్చ॑ గో॒ప్తా తాభ్యాం॒ నమ॒స్తౌ నో॑
 మృడయతాం॒ తే యం ద్వి॒ష్మో యశ్చ॑

44 నో॒ ద్వేష్టి॒ తం వాం॒ జంభే॑ దధామ్యే॒తా వై దే॒వతా॑ అ॒గ్నిం చి॒తꣳ
 ర॑క్షంతి॒ తాభ్యో॒ యదాహు॑తీ॒ర్న జు॑హు॒యాద॑ధ్వ॒ర్యుం చ॒ యజ॑మానం
 చ ధ్యాయేయు॒ర్యదే॒తా ఆహు॑తీర్జు॒హోతి॑ భాగ॒ధేయే॑నై॒వైనా᳚ఙ్ఛమయతి॒
 నార్తి॒మార్చ్ఛ॑త్యధ్వ॒ర్యుర్న యజ॑మానో హే॒తయో॒ నామ॑ స్థ॒ తేషాం᳚ వః పు॒రో
 గృ॒హా అ॒గ్నిర్వ॒ ఇష॑వః సలి॒లో ని॑లిం॒పా నామ॑

45 స్థ॒ తేషాం᳚ వో దక్షి॒ణా గృ॒హాః పి॒తరో॑ వ॒ ఇష॑వః॒ సగ॑రో వ॒జ్రిణో॒ నామ॑
 స్థ॒ తేషాం᳚ వః ప॒శ్చాద్గృ॒హాః స్వప్నో॑ వ॒ ఇష॑వో॒ గహ్వ॑రోఽవ॒స్థావా॑నో॒
 నామ॑ స్థ॒ తేషాం᳚ వ ఉత్త॒రాద్గృ॒హా ఆపో॑ వ॒ ఇష॑వః సము॒ద్రోఽధి॑పతయో॒ నామ॑
 స్థ॒ తేషాం᳚ వ ఉ॒పరి॑ గృ॒హా వ॒ర్॒షం వ॒ ఇష॒వోఽవ॑స్వాన్క్ర॒వ్యా నామ॑ స్థ॒
 పార్థి॑వా॒స్తేషాం᳚ వ ఇ॒హ గృ॒హా

46 అన్నం॑ వ॒ ఇష॑వోఽనిమి॒షో వా॑తనా॒మం తేభ్యో॑ వో॒ నమ॒స్తే నో॑ మృడయత॒
 తే యం ద్వి॒ష్మో యశ్చ॑ నో॒ ద్వేష్టి॒ తం వో॒ జంభే॑ దధామి హు॒తాదో॒ వా అ॒న్యే
 దే॒వా అ॑హు॒తాదో॒ఽన్యే తాన॑గ్ని॒చిదే॒వోభయా᳚న్ప్రీణాతి ద॒ధ్నా మ॑ధుమి॒శ్రేణై॒తా
 ఆహు॑తీర్జుహోతి భాగ॒ధేయే॑నై॒వైనా᳚న్ప్రీణా॒త్యథో॒ ఖల్వా॑హు॒రిష్ట॑కా॒ వై దే॒వా
 అ॑హు॒తాద॒ ఇత్య॑

47 నుపరి॒క్రామం॑ జుహో॒త్యప॑రివర్గమే॒వైనా᳚న్ప్రీణాతీ॒మ2ꣳ స్తన॒మూర్జ॑స్వంతం
 ధయా॒పాం ప్రప్యా॑తమగ్నే సరి॒రస్య॒ మధ్యే᳚ . ఉథ్సం॑ జుషస్వ॒ మధు॑మంతమూర్వ
 సము॒ద్రియ॒ꣳ॒ సద॑న॒మా వి॑శస్వ .. యో వా అ॒గ్నిం ప్ర॒యుజ్య॒ న వి॑ముం॒చతి॒
 యథాశ్వో॑ యు॒క్తోఽవి॑ముచ్యమానః॒, క్షుధ్య॑న్పరా॒భవ॑త్యే॒వమ॑స్యా॒గ్నిః పరా॑
 భవతి॒ తం ప॑రా॒భవం॑తం॒ యజ॑మా॒నోఽను॒ పరా॑ భవతి॒ సో᳚ఽగ్నిం చి॒త్వా
 లూ॒క్షో

48 భ॑వతీ॒మ2ꣳ స్తన॒మూర్జ॑స్వంతం ధయా॒పామిత్యాజ్య॑స్య పూ॒ర్ణాగ్
 స్రుచం॑ జుహోత్యే॒ష వా అ॒గ్నేర్వి॑మో॒కో వి॒ముచ్యై॒వాస్మా॒ అన్న॒మపి॑ దధాతి॒
 తస్మా॑దాహు॒ర్యశ్చై॒వం వేద॒ యశ్చ॒ న సు॒ధాయꣳ॑ హ॒ వై వా॒జీ సుహి॑తో
 దధా॒తీత్య॒గ్నిర్వావ వా॒జీ తమే॒వ తత్ప్రీ॑ణాతి॒ స ఏ॑నం ప్రీ॒తః ప్రీ॑ణాతి॒
 వసీ॑యాన్భవతి .. 5. 5. 10.. ప్ర॒తీచీ॒ దిక్తస్యా᳚స్తే ద్వి॒ష్మో యశ్చ॑ నిలిం॒పా నామే॒హ
 గృ॒హా ఇతి॑ లూ॒క్షో వసీ॑యాన్భవతి .. 5. 5. 10..

49 ఇంద్రా॑య॒ రాజ్ఞే॑ సూక॒రో వరు॑ణాయ॒ రాజ్ఞే॒ కృష్ణో॑ య॒మాయ॒ రాజ్ఞ॒ ఋశ్య॑
 ఋష॒భాయ॒ రాజ్ఞే॑ గవ॒యః శా᳚ర్దూ॒లాయ॒ రాజ్ఞే॑ గౌ॒రః పు॑రుషరా॒జాయ॑
 మ॒ర్కటః॑, క్షిప్రశ్యే॒నస్య॒ వర్తి॑కా॒ నీలం॑గోః॒ క్రిమిః॒ సోమ॑స్య॒ రాజ్ఞః॑
 కులుం॒గః సింధోః᳚ శిꣳశు॒మారో॑ హి॒మవ॑తో హ॒స్తీ .. 5. 5. 11.. ఇంద్రా॑య॒
 రాజ్ఞే॒ఽష్టా విꣳ॑శతిః .. 5. 5. 11..

50 మ॒యుః ప్రా॑జాప॒త్య ఊ॒లో హలీ᳚క్ష్ణో వృషద॒ꣳ॒శస్తే ధా॒తుః సర॑స్వత్యై॒
 శారిః॑ శ్యే॒తా పు॑రుష॒వాక్సర॑స్వతే॒ శుకః॑ శ్యే॒తః పు॑రుష॒వాగా॑ర॒ణ్యో॑ఽజో
 న॑కు॒లః శకా॒ తే పౌ॒ష్ణా వా॒చే క్రౌం॒చః .. 5. 5. 12.. మ॒యుస్త్రయో॑విꣳశతిః
 .. 5. 5. 12..

51 అ॒పాం నప్త్రే॑ జ॒షో నా॒క్రో మక॑రః కులీ॒కయ॒స్తేఽకూ॑పారస్య వా॒చే పైం᳚గరా॒జో
 భగా॑య కు॒షీత॑క ఆ॒తీవా॑హ॒సో దర్వి॑దా॒తే వా॑య॒వ్యా॑ ది॒గ్భ్యశ్చ॑క్రవా॒కః
 .. 5. 5. 13.. అ॒పామేకా॒న్న విꣳ॑శతిః .. 5. 5. 13..

52 బలా॑యాజగ॒ర ఆ॒ఖుః సృ॑జ॒యా శ॒యండ॑క॒స్తే మై॒త్రా మృ॒త్యవే॑ఽసి॒తో
 మ॒న్యవే᳚ స్వ॒జః కుం॑భీ॒నసః॑ పుష్కరసా॒దో లో॑హితా॒హిస్తే త్వా॒ష్ట్రాః
 ప్ర॑తి॒శ్రుత్కా॑యై వాహ॒సః .. 5. 5. 14..

53 పు॒రు॒ష॒మృ॒గశ్చం॒ద్రమ॑సే గో॒ధా కాల॑కా దార్వాఘా॒టస్తే
 వన॒స్పతీ॑నామే॒ణ్యహ్నే॒ కృష్ణో॒ రాత్రి॑యై పి॒కః, క్ష్వింకా॒ నీల॑శీర్ష్ణీ॒
 తే᳚ఽర్య॒మ్ణే ధా॒తుః క॑త్క॒టః .. 5. 5. 15..

54 సౌ॒రీ బ॒లాకర్శ్యో॑ మ॒యూరః॑ శ్యే॒నస్తే గం॑ధ॒ర్వాణాం॒ వసూ॑నాం క॒పింజ॑లో
 రు॒ద్రాణాం᳚ తిత్తి॒రీ రో॒హిత్కుం॑డృ॒ణాచీ॑ గో॒లత్తి॑కా॒ తా అ॑ప్స॒రసా॒మర॑ణ్యాయ
 సృమ॒రః .. 5. 5. 16..

55 పృ॒ష॒తో వై᳚శ్వదే॒వః పి॒త్వో న్యంకుః॒ కశ॒స్తేఽను॑మత్యా
 అన్యవా॒పో᳚ఽర్ధమా॒సానాం᳚ మా॒సాం క॒శ్యపః॒ క్వయిః॑ కు॒టరు॑ర్దాత్యౌ॒హస్తే
 సి॑నీవా॒ల్యై బృహ॒స్పత॑యే శిత్పు॒టః .. 5. 5. 17..

56 శకా॑ భౌ॒మీ పాం॒త్రః కశో॑ మాంథీ॒లవ॒స్తే పి॑తృ॒ణామృ॑తూ॒నాం
 జహ॑కా సంవథ్స॒రాయ॒ లోపా॑ క॒పోత॒ ఉలూ॑కః శ॒శస్తే నైర్॑ఋ॒తాః
 కృ॑క॒వాకుః॑ సావి॒త్రః .. 5. 5. 18.. బలా॑య పురుషమృ॒గః సౌ॒రీ పృ॑ష॒తః
 శకా॒ష్టాద॑శా॒ష్టాద॑శ .. 5. 5. 18..

57 రురూ॑ రౌ॒ద్రః కృ॑కలా॒సః శ॒కునిః॒ పిప్ప॑కా॒ తే శ॑ర॒వ్యా॑యై హరి॒ణో
 మా॑రు॒తో బ్రహ్మ॑ణే శా॒ర్గస్త॒రక్షుః॑ కృ॒ష్ణః శ్వా చ॑తుర॒క్షో గ॑ర్ద॒భస్త
 ఇ॑తర జ॒నానా॑మ॒గ్నయే॒ ధూంక్ష్ణా᳚ .. 5. 5. 19.. రురు॑ర్విꣳశ॒తిః .. 5. 5. 19..

58 అ॒ల॒జ ఆం᳚తరి॒క్ష ఉ॒ద్రో మ॒ద్గుః ప్ల॒వస్తే॑ఽపామది॑త్యై
 హꣳస॒సాచి॑రింద్రా॒ణ్యై కీర్శా॒ గృధ్రః॑ శితిక॒క్షీ వా᳚ర్ధ్రాణ॒సస్తే ది॒వ్యా
 ద్యా॑వాపృథి॒వ్యా᳚ శ్వా॒విత్ .. 5. 5. 20..

59 సు॒ప॒ర్ణః పా᳚ర్జ॒న్యో హ॒ꣳ॒సో వృకో॑ వృషద॒ꣳ॒శస్త ఐం॒ద్రా
 అ॒పాము॒ద్రో᳚ఽర్య॒మ్ణే లో॑పా॒శః సి॒ꣳ॒హో న॑కు॒లో వ్యా॒ఘ్రస్తే మ॑హేం॒ద్రాయ॒
 కామా॑య॒ పర॑స్వాన్ .. 5. 5. 21.. అ॒ల॒జః॒ సు॑ప॒ర్ణో᳚ఽష్టాద॑శా॒ష్టాద॑శ ..

 5. 5. 21..

60 ఆ॒గ్నే॒యః కృ॒ష్ణగ్రీ॑వః సారస్వ॒తీ మే॒షీ బ॒భ్రుః సౌ॒మ్యః పౌ॒ష్ణః శ్యా॒మః
 శి॑తిపృ॒ష్ఠో బా॑ర్హస్ప॒త్యః శి॒ల్పో వై᳚శ్వదే॒వ ఐం॒ద్రో॑ఽరు॒ణో మా॑రు॒తః
 క॒ల్మాష॑ ఐంద్రా॒గ్నః సꣳ॑హి॒తో॑ఽధోరా॑మః సావి॒త్రో వా॑రు॒ణః పేత్వః॑ .. 5. 5. 22.. ఆ॒గ్నే॒యో ద్వావిꣳ॑శతిః .. 5. 5. 22..

61 అశ్వ॑స్తూప॒రో గో॑మృ॒గస్తే ప్రా॑జాప॒త్యా ఆ᳚గ్నే॒యౌ కృ॒ష్ణగ్రీ॑వౌ త్వా॒ష్ట్రౌ
 లో॑మశస॒క్థౌ శి॑తిపృ॒ష్ఠౌ బా॑ర్హస్ప॒త్యౌ ధా॒త్రే పృ॑షోద॒రః సౌ॒ఱ్యో
 బ॒లక్షః॒ పేత్వః॑ .. 5. 5. 23.. అశ్వ॒ష్షోడ॑శ .. 5. 5. 23..

62 అ॒గ్నయేఽనీ॑కవతే॒ రోహి॑తాంజిరన॒డ్వాన॒ధోరా॑మౌ సావి॒త్రౌ పౌ॒ష్ణౌ
 ర॑జ॒తనా॑భీ వైశ్వదే॒వౌ పి॒శంగౌ॑ తూప॒రౌ మా॑రు॒తః క॒ల్మాష॑ ఆగ్నే॒యః
 కృ॒ష్ణో॑ఽజః సా॑రస్వ॒తీ మే॒షీ వా॑రు॒ణః కృ॒ష్ణ ఏక॑శితిపా॒త్పేత్వః॑ .. 5. 5. 24.. అ॒గ్నయేఽనీ॑కవతే॒ ద్వావిꣳ॑శతిః .. 5. 5. 24..

 యదేకే॑న ప్ర॒జాప॑తిః ప్రే॒ణాఽను॒ యజు॒షాఽపో॑ వి॒శ్వక॒ర్మాఽగ్న॒ ఆ
యా॑హి సువ॒ర్గాయ॒ వజ్రో॑ గాయ॒త్రేణాఽగ్న॑ ఉదధే స॒మీచీంద్రా॑య మ॒యుర॒పాం
బలా॑య పురుషమృ॒గః సౌ॒రీ పృ॑ష॒తః శకా॒ రురు॑రల॒జః సు॑ప॒ర్ణ
ఆ᳚గ్నే॒యోఽశ్వో॒ఽగ్నయేఽనీ॑కవతే॒ చతు॑ర్విꣳశతిః ..

 యదేకే॑న॒ స పాపీ॑యానే॒తద్వా అ॒గ్నేర్ధను॒స్తద్దే॒వాస్త్వేంద్ర॑జ్యేష్ఠా
అ॒పాన్నప్త్రేఽశ్వ॑స్తూప॒రో ద్విష॑ష్టిః ..

 యదేకే॒నైక॑శితిపా॒త్పేత్వః॑ ..

పంచమకాండే షష్ఠః ప్రశ్నః 6

1 హిర॑ణ్యవర్ణాః॒ శుచ॑యః పావ॒కా యాసు॑ జా॒తః క॒శ్యపో॒ యాస్వింద్రః॑ .
   అ॒గ్నిం యా గర్భం॑ దధి॒రే విరూ॑పా॒స్తాన॒ ఆపః॒ శ2ꣳ స్యో॒నా భ॑వంతు ..

   యాసా॒ꣳ॒ రాజా॒ వరు॑ణో॒ యాతి॒ మధ్యే॑ సత్యానృ॒తే అ॑వ॒పశ్యం॒జనా॑నాం .
   మ॒ధు॒శ్చుతః॒ శుచ॑యో॒ యాః పా॑వ॒కాస్తాన॒ ఆపః॒ శ2ꣳ స్యో॒నా భ॑వంతు
   .. యాసాం᳚ దే॒వా ది॒వి కృ॒ణ్వంతి॑ భ॒క్షం యా అం॒తరి॑క్షే బహు॒ధా భవం॑తి .
   యాః పృ॑థి॒వీం పయ॑సో॒ఽన్దంతి॑

2 శు॒క్రాస్తా న॒ ఆపః॒ శ2ꣳ స్యో॒నా భ॑వంతు .. శి॒వేన॑ మా॒ చక్షు॑షా
   పశ్యతాపః శి॒వయా॑ త॒నువోఽప॑ స్పృశత॒ త్వచం॑ మే . సర్వాꣳ॑
   అ॒గ్నీꣳర॑ప్సు॒షదో॑ హువే వో॒ మయి॒ వర్చో॒ బల॒మోజో॒ ని ధ॑త్త .. యద॒దః
   సం॑ ప్రయ॒తీరహా॒వన॑దతాహ॒ తే . తస్మా॒దా న॒ద్యో॑ నామ॑ స్థ॒ తా వో॒ నామా॑ని
   సింధవః .. యత్ప్రేషి॑తా॒ వరు॑ణేన॒ తాః శీభꣳ॑ స॒మవ॑ల్గత .

3 తదా᳚ప్నో॒దింద్రో॑ వో య॒తీస్తస్మా॒దాపో॒ అను॑ స్థన .. అ॒ప॒కా॒మ2ꣳ స్యంద॑మానా॒
   అవీ॑వరత వో॒ హికం᳚ . ఇంద్రో॑ వః॒ శక్తి॑భిర్దేవీ॒స్తస్మా॒ద్వార్ణామ॑ వో హి॒తం
   .. ఏకో॑ దే॒వో అప్య॑తిష్ఠ॒థ్స్యంద॑మానా యథావ॒శం . ఉదా॑నిషుర్మ॒హీరితి॒
   తస్మా॑దుద॒కము॑చ్యతే .. ఆపో॑ భ॒ద్రా ఘృ॒తమిదాప॑ ఆసుర॒గ్నీషోమౌ॑ బిభ్ర॒త్యాప॒
   ఇత్తాః . తీ॒వ్రో రసో॑ మధు॒పృచా॑

4 మరంగ॒మ ఆ మా᳚ ప్రా॒ణేన॑ స॒హ వర్చ॑సాగన్ .. ఆదిత్ప॑శ్యామ్యు॒త వా॑
 శృణో॒మ్యా మా॒ ఘోషో॑ గచ్ఛతి॒ వాఙ్న॑ ఆసాం . మన్యే॑ భేజా॒నో అ॒మృత॑స్య॒
 తర్హి॒ హిర॑ణ్యవర్ణా॒ అతృ॑పం య॒దా వః॑ .. ఆపో॒ హిష్ఠా మ॑యో॒భువ॒స్తా న॑
 ఊ॒ర్జే ద॑ధాతన . మ॒హే రణా॑య॒ చక్ష॑సే .. యో వః॑ శి॒వత॑మో॒ రస॒స్తస్య॑
 భాజయతే॒హ నః॑ . ఉ॒శ॒తీరి॑వ మా॒తరః॑ .. తస్మా॒ అరం॑ గమామ వో॒ యస్య॒
 క్షయా॑య॒ జిన్వ॑థ . ఆపో॑ జ॒నయ॑థా చ నః .. ది॒వి శ్ర॑యస్వాం॒తరి॑క్షే
 యతస్వ పృథి॒వ్యా సంభ॑వ బ్రహ్మవర్చ॒సమ॑సి బ్రహ్మవర్చ॒సాయ॑ త్వా .. 5. 6. 1..

 ఉం॒దంతి॑ స॒మవ॑ల్గత మధు॒పృచాం᳚ మా॒తరో॒ ద్వావిꣳ॑శతిశ్చ .. 5. 6. 1..

5 అ॒పాం గ్రహా᳚న్గృహ్ణాత్యే॒తద్వావ రా॑జ॒సూయం॒ యదే॒తే గ్రహాః᳚
 స॒వో᳚ఽగ్నిర్వ॑రుణస॒వో రా॑జ॒సూయ॑మగ్నిస॒వశ్చిత్య॒స్తాభ్యా॑మే॒వ సూ॑య॒తేఽథో॑
 ఉ॒భావే॒వ లో॒కావ॒భి జ॑యతి॒ యశ్చ॑ రాజ॒సూయే॑నేజా॒నస్య॒ యశ్చా᳚గ్ని॒చిత॒
 ఆపో॑ భవం॒త్యాపో॒ వా అ॒గ్నేర్భ్రాతృ॑వ్యా॒ యద॒పో᳚ఽగ్నేర॒ధస్తా॑దుప॒దధా॑తి॒
 భ్రాతృ॑వ్యాభిభూత్యై॒ భవ॑త్యా॒త్మనా॒ పరా᳚స్య॒ భ్రాతృ॑వ్యో భవత్య॒మృతం॒

6 వా ఆప॒స్తస్మా॑ద॒ద్భిరవ॑తాంతమ॒భి షిం॑చంతి॒ నార్తి॒మార్చ్ఛ॑తి॒
 సర్వ॒మాయు॑రేతి॒ యస్యై॒తా ఉ॑పధీ॒యంతే॒ య ఉ॑ చైనా ఏ॒వం వేదాన్నం॒ వా
 ఆపః॑ ప॒శవ॒ ఆపోఽన్నం॑ ప॒శవో᳚ఽన్నా॒దః ప॑శు॒మాన్భ॑వతి॒ యస్యై॒తా
 ఉ॑పధీ॒యంతే॒ య ఉ॑ చైనా ఏ॒వం వేద॒ ద్వాద॑శ భవంతి॒ ద్వాద॑శ॒ మాసాః᳚
 సంవథ్స॒రః సం॑వథ్స॒రేణై॒వాస్మా॒

7 అన్న॒మవ॑ రుంధే॒ పాత్రా॑ణి భవంతి॒ పాత్రే॒ వా అన్న॑మద్యతే॒ సయో᳚న్యే॒వాన్న॒మవ॑
 రుంధ॒ ఆ ద్వా॑ద॒శాత్పురు॑షా॒దన్న॑మ॒త్త్యథో॒ పాత్రా॒న్న ఛి॑ద్యతే॒ యస్యై॒తా
 ఉ॑పధీ॒యంతే॒ య ఉ॑ చైనా ఏ॒వం వేద॑ కుం॒భాశ్చ॑ కుం॒భీశ్చ॑ మిథు॒నాని॑
 భవంతి మిథు॒నస్య॒ ప్రజా᳚త్యై॒ ప్ర ప్ర॒జయా॑ ప॒శుభి॑ర్మిథు॒నైర్జా॑యతే॒
 యస్యై॒తా ఉ॑పధీ॒యంతే॒ య ఉ॑

8 చైనా ఏ॒వం వేద॒ శుగ్వా అ॒గ్నిః సో᳚ఽధ్వ॒ర్యుం యజ॑మానం ప్ర॒జాః శు॒చార్ప॑యతి॒
 యద॒ప ఉ॑ప॒దధా॑తి॒ శుచ॑మే॒వాస్య॑ శమయతి॒ నార్తి॒మార్చ్ఛ॑త్యధ్వ॒ర్యుర్న
 యజ॑మానః॒ శామ్యం॑తి ప్ర॒జా యత్రై॒తా ఉ॑పధీ॒యంతే॒ఽపాం వా ఏ॒తాని॒ హృద॑యాని॒
 యదే॒తా ఆపో॒ యదే॒తా అ॒ప ఉ॑ప॒దధా॑తి ది॒వ్యాభి॑రే॒వైనాః॒ సꣳ సృ॑జతి॒
 వర్షు॑కః ప॒ర్జన్యో॑

9 భవతి॒ యో వా ఏ॒తాసా॑మా॒యత॑నం॒ క్లృప్తిం॒ వేదా॒యత॑నవాన్భవతి॒
 కల్ప॑తేఽస్మా అనుసీ॒తముప॑ దధాత్యే॒తద్వా ఆ॑సామా॒యత॑నమే॒షా క్లృప్తి॒ర్య ఏ॒వం
 వేదా॒యత॑నవాన్భవతి॒ కల్ప॑తేఽస్మై ద్వం॒ద్వమ॒న్యా ఉప॑ దధాతి॒ చత॑స్రో॒ మధ్యే॒
 ధృత్యా॒ అన్నం॒ వా ఇష్ట॑కా ఏ॒తత్ఖలు॒ వై సా॒క్షాదన్నం॒ యదే॒ష చ॒రుర్యదే॒తం
 చ॒రుము॑ప॒దధా॑తి సా॒క్షా

10 దే॒వాస్మా॒ అన్న॒మవ॑ రుంధే మధ్య॒త ఉప॑ దధాతి మధ్య॒త ఏ॒వాస్మా॒
 అన్నం॑ దధాతి॒ తస్మా᳚న్మధ్య॒తోఽన్న॑మద్యతే బార్హస్ప॒త్యో భ॑వతి॒ బ్రహ్మ॒ వై
 దే॒వానాం॒ బృహ॒స్పతి॒ర్బ్రహ్మ॑ణై॒వాస్మా॒ అన్న॒మవ॑ రుంధే బ్రహ్మవర్చ॒సమ॑సి
 బ్రహ్మవర్చ॒సాయ॒ త్వేత్యా॑హ తేజ॒స్వీ బ్ర॑హ్మవర్చ॒సీ భ॑వతి॒ యస్యై॒ష
 ఉ॑పధీ॒యతే॒ య ఉ॑ చైనమే॒వం వేద॑ .. 5. 6. 2.. అ॒మృత॑మస్మై జాయతే॒ యస్యై॒తా
 ఉ॑పధీ॒యంతే॒ య ఉ॑ ప॒ర్జన్య॑ ఉప॒దధా॑తి సా॒క్షాథ్స॒ప్త చ॑త్వారిꣳశచ్చ
 .. 5. 6. 2..

11 భూ॒తే॒ష్ట॒కా ఉప॑ దధా॒త్యత్రా᳚త్ర॒ వై మృ॒త్యుర్జా॑యతే॒ యత్ర॑యత్రై॒వ
 మృ॒త్యుర్జాయ॑తే॒ తత॑ ఏ॒వైన॒మవ॑ యజతే॒ తస్మా॑దగ్ని॒చిథ్సర్వ॒మాయు॑రేతి॒
 సర్వే॒ హ్య॑స్య మృ॒త్యవోఽవే᳚ష్టా॒స్తస్మా॑దగ్ని॒చిన్నాభిచ॑రిత॒ వై
 ప్ర॒త్యగే॑నమభిచా॒రః స్తృ॑ణుతే సూ॒యతే॒ వా ఏ॒ష యో᳚ఽగ్నిం చి॑ను॒తే
 దే॑వసు॒వామే॒తాని॑ హ॒వీꣳషి॑ భవంత్యే॒తావం॑తో॒ వై దే॒వానాꣳ॑ స॒వాస్త ఏ॒వా

12 ఽస్మై॑ స॒వాన్ ప్ర య॑చ్ఛంతి॒ త ఏ॑నꣳ సువంతే స॒వో᳚ఽగ్నిర్వ॑రుణస॒వో
 రా॑జ॒సూయం॑ బ్రహ్మస॒వశ్చిత్యో॑ దే॒వస్య॑ త్వా సవి॒తుః ప్ర॑స॒వ ఇత్యా॑హ
 సవి॒తృప్ర॑సూత ఏ॒వైనం॒ బ్రహ్మ॑ణా దే॒వతా॑భిర॒భి షిం॑చ॒త్యన్న॑స్యాన్నస్యా॒భి
 షిం॑చ॒త్యన్న॑స్యాన్న॒స్యావ॑రుద్ధ్యై పు॒రస్తా᳚త్ప్ర॒త్యంచ॑మ॒భి షిం॑చతి
 పు॒రస్తా॒ద్ధి ప్ర॑తీ॒చీన॒మన్న॑మ॒ద్యతే॑ శీర్ష॒తో॑ఽభి షిం॑చతి శీర్ష॒తో
 హ్యన్న॑మ॒ద్యత॒ ఆ ముఖా॑ద॒న్వవ॑స్రావయతి

13 ముఖ॒త ఏ॒వాస్మా॑ అ॒న్నాద్యం॑ దధాత్య॒గ్నేస్త్వా॒
 సామ్రా᳚జ్యేనా॒భిషిం॑చా॒మీత్యా॑హై॒ష వా అ॒గ్నేః స॒వస్తేనై॒వైన॑మ॒భి
 షిం॑చతి॒ బృహ॒స్పతే᳚స్త్వా॒ సామ్రా᳚జ్యేనా॒భిషిం॑చా॒మీత్యా॑హ॒ బ్రహ్మ॒
 వై దే॒వానాం॒ బృహ॒స్పతి॒ర్బ్రహ్మ॑ణై॒వైన॑మ॒భి షిం॑చ॒తీంద్ర॑స్య త్వా॒
 సామ్రా᳚జ్యేనా॒భి షిం॑చా॒మీత్యా॑హేంద్రి॒యమే॒వాస్మి॑న్ను॒పరి॑ష్టాద్దధాత్యే॒త

14 ద్వై రా॑జ॒సూయ॑స్య రూ॒పం య ఏ॒వం వి॒ద్వాన॒గ్నిం చి॑ను॒త ఉ॒భావే॒వ లో॒కావ॒భి
 జ॑యతి॒ యశ్చ॑ రాజ॒సూయే॑నేజా॒నస్య॒ యశ్చా᳚గ్ని॒చిత॒ ఇంద్ర॑స్య సుషువా॒ణస్య॑
 దశ॒ధేంద్రి॒యం వీ॒ర్యం॑ పరా॑పత॒త్తద్దే॒వాః సౌ᳚త్రామ॒ణ్యా సమ॑భరంథ్సూ॒యతే॒
 వా ఏ॒ష యో᳚ఽగ్నిం చి॑ను॒తే᳚ఽగ్నిం చి॒త్వా సౌ᳚త్రామ॒ణ్యా య॑జేతేంద్రి॒యమే॒వ
 వీ॒ర్యꣳ॑ సం॒భృత్యా॒త్మంధ॑త్తే .. 5. 6. 3.. త ఏ॒వాఽన్వవ॑స్రావయత్యే॒తద॒ష్టా
 చ॑త్వారిꣳశచ్చ .. 5. 6. 3..

15 స॒జూరబ్దోఽయా॑వభిః స॒జూరు॒షా అరు॑ణీభిః స॒జూః సూర్య॒ ఏత॑శేన
 స॒జోషా॑వ॒శ్వినా॒ దꣳసో॑భిః స॒జూర॒గ్నిర్వై᳚శ్వాన॒ర ఇడా॑భిర్ఘృ॒తేన॒
 స్వాహా॑ సంవథ్స॒రో వా అబ్దో॒ మాసా॒ అయా॑వా ఉ॒షా అరు॑ణీః॒ సూర్య॒ ఏత॑శ ఇ॒మే
 అ॒శ్వినా॑ సంవథ్స॒రో᳚ఽగ్నిర్వై᳚శ్వాన॒రః ప॒శవ॒ ఇడా॑ ప॒శవో॑ ఘృ॒తꣳ
 సం॑వథ్స॒రం ప॒శవోఽను॒ ప్ర జా॑యంతే సంవథ్స॒రేణై॒వాస్మై॑ ప॒శూన్ ప్ర జ॑నయతి
 దర్భస్తం॒బే జు॑హోతి॒ యద్

16 వా అ॒స్యా అ॒మృతం॒ యద్వీ॒ర్యం॑ తద్ద॒ర్భాస్తస్మిం॑జుహోతి॒ ప్రైవ జా॑యతేఽన్నా॒దో
 భ॑వతి॒ యస్యై॒వం జుహ్వ॑త్యే॒తా వై దే॒వతా॑ అ॒గ్నేః పు॒రస్తా᳚ద్భాగా॒స్తా ఏ॒వ
 ప్రీ॑ణా॒త్యథో॒ చక్షు॑రే॒వాగ్నేః పు॒రస్తా॒త్ప్రతి॑ దధా॒త్యనం॑ధో భవతి॒ య
 ఏ॒వం వేదాపో॒ వా ఇ॒దమగ్రే॑ సలి॒లమా॑సీ॒థ్స ప్ర॒జాప॑తిః పుష్కరప॒ర్ణే వాతో॑
 భూ॒తో॑ఽలేలాయ॒థ్సః

17 ప్ర॑తి॒ష్ఠాం నావిం॑దత॒ స ఏ॒తద॒పాం
 కు॒లాయ॑మపశ్య॒త్తస్మి॑న్న॒గ్నిమ॑చినుత॒ తది॒యమ॑భవ॒త్తతో॒ వై స
 ప్రత్య॑తిష్ఠ॒ద్యాం పు॒రస్తా॑దు॒పాద॑ధా॒త్తచ్ఛిరో॑ఽభవ॒థ్సా ప్రాచీ॒
 దిగ్యాం ద॑క్షిణ॒త ఉ॒పాద॑ధా॒థ్స దక్షి॑ణః ప॒క్షో॑ఽభవ॒థ్సా ద॑క్షి॒ణా
 దిగ్యాం ప॒శ్చాదు॒పాద॑ధా॒త్తత్పుచ్ఛ॑మభవ॒థ్సా ప్ర॒తీచీ॒ దిగ్యాము॑త్తర॒త
 ఉ॒పాద॑ధా॒థ్

18 స ఉత్త॑రః ప॒క్షో॑ఽభవ॒థ్సోదీ॑చీ॒ దిగ్యాము॒పరి॑ష్టాదు॒పాద॑ధా॒త్ తత్
 పృ॒ష్ఠమ॑భవ॒థ్ సోర్ధ్వా దిగి॒యం వా అ॒గ్నిః పంచే᳚ష్టక॒స్తస్మా॒ద్యద॒స్యాం
 ఖనం॑త్య॒భీష్ట॑కాం తృం॒దంత్య॒భి శర్క॑రా॒ꣳ॒ సర్వా॒ వా ఇ॒యం వయో᳚భ్యో॒
 నక్తం॑ దృ॒శే దీ᳚ప్యతే॒ తస్మా॑ది॒మాం వయాꣳ॑సి॒ నక్తం॒ నాధ్యా॑సతే॒ య ఏ॒వం
 వి॒ద్వాన॒గ్నిం చి॑ను॒తే ప్రత్యే॒వ

19 తి॑ష్ఠత్య॒భి దిశో॑ జయత్యాగ్నే॒యో వై బ్రా᳚హ్మ॒ణస్తస్మా᳚ద్బ్రాహ్మ॒ణాయ॒
 సర్వా॑సు ది॒క్ష్వర్ధు॑క॒గ్గ్॒ స్వామే॒వ తద్దిశ॒మన్వే᳚త్య॒పాం వా అ॒గ్నిః కు॒లాయం॒
 తస్మా॒దాపో॒ఽగ్నిꣳ హారు॑కాః॒ స్వామే॒వ తద్యోనిం॒ ప్ర వి॑శంతి .. 5. 6. 4..

 యద॑లేలాయ॒థ్స ఉ॑త్తర॒త ఉ॒పాద॑ధాదే॒వ ద్వా త్రిꣳ॑శచ్చ .. 5. 6. 4..

20 సం॒వ॒థ్స॒రముఖ్యం॑ భృ॒త్వా ద్వి॒తీయే॑ సంవథ్స॒ర ఆ᳚గ్నే॒యమ॒ష్టాక॑పాలం॒
 నిర్వ॑పేదైం॒ద్రమేకా॑దశకపాలం వైశ్వదే॒వం ద్వాద॑శకపాలం బార్హస్ప॒త్యం
 చ॒రుం వై᳚ష్ణ॒వం త్రి॑కపా॒లం తృ॒తీయే॑ సంవథ్స॒రే॑ఽభి॒జితా॑
 యజేత॒ యద॒ష్టాక॑పాలో॒ భవ॑త్య॒ష్టాక్ష॑రా గాయ॒త్ర్యా᳚గ్నే॒యం గా॑య॒త్రం
 ప్రా॑తఃసవ॒నం ప్రా॑తఃసవ॒నమే॒వ తేన॑ దాధార గాయ॒త్రీం ఛందో॒ యదేకా॑దశకపాలో॒
 భవ॒త్యేకా॑దశాక్షరా త్రి॒ష్టుగైం॒ద్రం త్రైష్టు॑భం॒ మాధ్యం॑దిన॒ꣳ॒ సవ॑నం॒
 మాధ్యం॑దినమే॒వ సవ॑నం॒ తేన॑ దాధార త్రి॒ష్టుభం॒

21 ఛందో॒ యద్ద్వాద॑శకపాలో॒ భవ॑తి॒ ద్వాద॑శాక్షరా॒ జగ॑తీ వైశ్వదే॒వం
 జాగ॑తం తృతీయసవ॒నం తృ॑తీయసవ॒నమే॒వ తేన॑ దాధార॒ జగ॑తీం॒ ఛందో॒
 యద్బా॑ర్హస్ప॒త్యశ్చ॒రుర్భవ॑తి॒ బ్రహ్మ॒ వై దే॒వానాం॒ బృహ॒స్పతి॒ర్బ్రహ్మై॒వ
 తేన॑ దాధార॒ యద్వై᳚ష్ణ॒వస్త్రి॑కపా॒లో భవ॑తి య॒జ్ఞో వై విష్ణు॑ర్య॒జ్ఞమే॒వ
 తేన॑ దాధార॒ యత్తృ॒తీయే॑ సంవథ్స॒రే॑ఽభి॒జితా॒ యజ॑తే॒ఽభిజి॑త్యై॒
 యథ్సం॑వథ్స॒రముఖ్యం॑ బి॒భర్తీ॒మమే॒వ

22 తేన॑ లో॒క2ꣳ స్పృ॑ణోతి॒ యద్ద్వి॒తీయే॑ సంవథ్స॒రే᳚ఽగ్నిం
 చి॑ను॒తే᳚ఽన్తరి॑క్షమే॒వ తేన॑ స్పృణోతి॒ యత్తృ॒తీయే॑ సంవథ్స॒రే
 యజ॑తే॒ఽముమే॒వ తేన॑ లో॒క2ꣳ స్పృ॑ణోత్యే॒తం వై పర॑ ఆట్ణా॒రః క॒క్షీవాꣳ॑
 ఔశి॒జో వీ॒తహ॑వ్యః శ్రాయ॒సస్త్ర॒సద॑స్యుః పౌరుకు॒థ్స్యః ప్ర॒జాకా॑మా అచిన్వత॒
 తతో॒ వై తే స॒హస్రꣳ॑ సహస్రం పు॒త్రాన॑విందంత॒ ప్రథ॑తే ప్ర॒జయా॑
 ప॒శుభి॒స్తాం మాత్రా॑మాప్నోతి॒ యాం తేఽగ॑చ్ఛ॒న్॒, య ఏ॒వం వి॒ద్వానే॒తమ॒గ్నిం
 చి॑ను॒తే .. 5. 6. 5.. దా॒ధా॒ర॒ త్రి॒ష్టుభ॑మి॒మమే॒వైవం చ॒త్వారి॑ చ .. 5. 6. 5..

23 ప్ర॒జాప॑తిర॒గ్నిమ॑చినుత॒ స క్షు॒రప॑విర్భూ॒త్వాతి॑ష్ఠ॒త్తం దే॒వా బిభ్య॑తో॒
 నోపా॑యం॒తే ఛందో॑భిరా॒త్మానం॑ ఛాదయి॒త్వోపా॑యం॒తచ్ఛంద॑సాం ఛంద॒స్త్వం బ్రహ్మ॒
 వై ఛందాꣳ॑సి॒ బ్రహ్మ॑ణ ఏ॒తద్రూ॒పం యత్కృ॑ష్ణాజి॒నం కార్ష్ణీ॑ ఉపా॒నహా॒వుప॑
 ముంచతే॒ ఛందో॑భిరే॒వాత్మానం॑ ఛాదయి॒త్వాగ్నిముప॑ చరత్యా॒త్మనోఽహిꣳ॑సాయై
 దేవని॒ధిర్వా ఏ॒ష ని ధీ॑యతే॒ యద॒గ్ని

24 ర॒న్యే వా॒ వై ని॒ధిమగు॑ప్తం విం॒దంతి॒ న వా॒ ప్రతి॒ ప్ర జా॑నాత్యు॒ఖామా
 క్రా॑మత్యా॒త్మాన॑మే॒వాధి॒పాం కు॑రుతే॒ గుప్త్యా॒ అథో॒ ఖల్వా॑హు॒ర్నాక్రమ్యేతి॑
 నైరృ॒త్యు॑ఖా యదా॒క్రామే॒న్నిరృ॑త్యా ఆ॒త్మాన॒మపి॑ దధ్యా॒త్తస్మా॒న్నాక్రమ్యా॑
 పురుషశీ॒ర్॒షముప॑ దధాతి॒ గుప్త్యా॒ అథో॒ యథా᳚ బ్రూ॒యాదే॒తన్మే॑ గోపా॒యేతి॑
 తా॒దృగే॒వ తత్

25 ప్ర॒జాప॑తి॒ర్వా అథ॑ర్వా॒గ్నిరే॒వ ద॒ధ్యఙ్ఙా॑థర్వ॒ణస్తస్యేష్ట॑కా
 అ॒స్థాన్యే॒తꣳ హ॒ వావ తదృషి॑ర॒భ్యనూ॑వా॒చేంద్రో॑ దధీ॒చో అ॒స్థభి॒రితి॒
 యదిష్ట॑కాభిర॒గ్నిం చి॒నోతి॒ సాత్మా॑నమే॒వాగ్నిం చి॑నుతే॒ సాత్మా॒ముష్మి॑3ꣳల్లో॒కే
 భ॑వతి॒ య ఏ॒వం వేద॒ శరీ॑రం॒ వా ఏ॒తద॒గ్నేర్యచ్చిత్య॑ ఆ॒త్మా వై᳚శ్వాన॒రో
 యచ్చి॒తే వై᳚శ్వాన॒రం జు॒హోతి॒ శరీ॑రమే॒వ స॒గ్గ్॒స్కృత్యా॒

26 ఽభ్యారో॑హతి॒ శరీ॑రం॒ వా ఏ॒తద్యజ॑మానః॒ స2ꣳస్కు॑రుతే॒ యద॒గ్నిం చి॑ను॒తే
 యచ్చి॒తే వై᳚శ్వాన॒రం జు॒హోతి॒ శరీ॑రమే॒వ స॒గ్గ్॒స్కృత్యా॒త్మనా॒భ్యారో॑హతి॒
 తస్మా॒త్తస్య॒ నావ॑ ద్యంతి॒ జీవ॑న్నే॒వ దే॒వానప్యే॑తి వైశ్వాన॒ర్యర్చా పురీ॑ష॒ముప॑
 దధాతీ॒యం వా అ॒గ్నిర్వై᳚శ్వాన॒రస్తస్యై॒షా చితి॒ర్యత్పురీ॑షమ॒గ్నిమే॒వ
 వై᳚శ్వాన॒రం చి॑నుత ఏ॒షా వా అ॒గ్నేః ప్రి॒యా త॒నూర్యద్వై᳚శ్వాన॒రః ప్రి॒యామే॒వాస్య॑
 త॒నువ॒మవ॑ రుంధే .. 5. 6. 6.. అ॒గ్నిస్తథ్స॒గ్గ్॒స్కృత్యా॒ఽగ్నేర్దశ॑ చ .. 5. 6. 6..

27 అ॒గ్నేర్వై దీ॒క్షయా॑ దే॒వా వి॒రాజ॑మాప్నువంతి॒స్రో రాత్రీ᳚ర్దీక్షి॒తః స్యా᳚త్త్రి॒పదా॑
 వి॒రాడ్వి॒రాజ॑మాప్నోతి॒ షడ్రాత్రీ᳚ర్దీక్షి॒తః స్యా॒త్ షడ్వా ఋ॒తవః॑ సంవథ్స॒రః
 సం॑వథ్స॒రో వి॒రాడ్వి॒రాజ॑మాప్నోతి॒ దశ॒ రాత్రీ᳚ర్దీక్షి॒తః స్యా॒ద్దశా᳚క్షరా
 వి॒రాడ్వి॒రాజ॑మాప్నోతి॒ ద్వాద॑శ॒ రాత్రీ᳚ర్దీక్షి॒తః స్యా॒ద్ద్వాద॑శ॒ మాసాః᳚
 సంవథ్స॒రః సం॑వథ్స॒రో వి॒రాడ్వి॒రాజ॑మాప్నోతి॒ త్రయో॑దశ॒ రాత్రీ᳚ర్దీక్షి॒తః
 స్యా॒త్త్రయో॑దశ॒

28 మాసాః᳚ సంవథ్స॒రః సం॑వథ్స॒రో వి॒రాడ్వి॒రాజ॑మాప్నోతి॒ పంచ॑దశ॒
 రాత్రీ᳚ర్దీక్షి॒తః స్యా॒త్పంచ॑దశ॒ వా అ॑ర్ధమా॒సస్య॒ రాత్ర॑యోఽర్ధమాస॒శః
 సం॑వథ్స॒ర ఆ᳚ప్యతే సంవథ్స॒రో వి॒రాడ్వి॒రాజ॑మాప్నోతి స॒ప్తద॑శ॒
 రాత్రీ᳚ర్దీక్షి॒తః స్యా॒ద్ద్వాద॑శ॒ మాసాః॒ పంచ॒ర్తవః॒ స సం॑వథ్స॒రః
 సం॑వథ్స॒రో వి॒రాడ్వి॒రాజ॑మాప్నోతి॒ చతు॑ర్విꣳశతి॒ꣳ॒ రాత్రీ᳚ర్దీక్షి॒తః
 స్యా॒చ్చతు॑ర్విꣳశతిరర్ధమా॒సాః సం॑వథ్స॒రః సం॑వథ్స॒రో వి॒రాడ్వి॒రాజ॑మాప్నోతి
 త్రి॒ꣳ॒శత॒ꣳ॒ రాత్రీ᳚ర్దీక్షి॒తః స్యా᳚త్

29 త్రి॒ꣳ॒శద॑క్షరా వి॒రాడ్వి॒రాజ॑మాప్నోతి॒ మాసం॑ దీక్షి॒తః స్యా॒ద్యో మాసః॒
 స సం॑వథ్స॒రః సం॑వథ్స॒రో వి॒రాడ్వి॒రాజ॑మాప్నోతి చ॒తురో॑ మా॒సో దీ᳚క్షి॒తః
 స్యా᳚చ్చ॒తురో॒ వా ఏ॒తం మా॒సో వస॑వోఽబిభరు॒స్తే పృ॑థి॒వీమాజ॑యన్గాయ॒త్రీం
 ఛందో॒ఽష్టౌ రు॒ద్రాస్తే᳚ఽన్తరి॑క్ష॒మాజ॑యంత్రి॒ష్టుభం॒ ఛందో॒ ద్వాద॑శాది॒త్యాస్తే
 దివ॒మాజ॑యం॒జగ॑తీం॒ ఛంద॒స్తతో॒ వై తే వ్యా॒వృత॑మగచ్ఛం॒ఛ్రైష్ఠ్యం॑
 దే॒వానాం॒ తస్మా॒ద్ద్వాద॑శ మా॒సో భృ॒త్వాగ్నిం చి॑న్వీత॒ ద్వాద॑శ॒ మాసాః᳚
 సంవథ్స॒రః సం॑వథ్స॒రో᳚ఽగ్నిశ్చిత్య॒స్తస్యా॑హోరా॒త్రాణీష్ట॑కా ఆ॒ప్తేష్ట॑కమేనం
 చిను॒తేఽథో᳚ వ్యా॒వృత॑మే॒వ గ॑చ్ఛతి॒ శ్రైష్ఠ్యꣳ॑ సమా॒నానాం᳚ ..

 5. 6. 7.. స్యా॒త్త్రయో॑దశ త్రి॒ꣳ॒శత॒ꣳ॒ రాత్రీ᳚ర్దీక్షి॒తః స్యా॒ద్వై
 తే᳚ఽష్టావిꣳ॑శతిశ్చ .. 5. 6. 7..

30 సు॒వ॒ర్గాయ॒ వా ఏ॒ష లో॒కాయ॑ చీయతే॒ యద॒గ్నిస్తం
 యన్నాన్వా॒రోహే᳚థ్సువ॒ర్గాల్లో॒కాద్యజ॑మానో హీయేత పృథి॒వీమాక్ర॑మిషం ప్రా॒ణో మా॒
 మా హా॑సీదం॒తరి॑క్ష॒మాక్ర॑మిషం ప్ర॒జా మా॒ మా హా॑సీ॒ద్దివ॒మాక్ర॑మిష॒ꣳ॒
 సువ॑రగ॒న్మేత్యా॑హై॒ష వా అ॒గ్నేర॑న్వారో॒హస్తేనై॒వైన॑మ॒న్వారో॑హతి సువ॒ర్గస్య॑
 లో॒కస్య॒ సమ॑ష్ట్యై॒ యత్ప॒క్షసం॑మితాం మిను॒యాత్

31 కనీ॑యాꣳసం యజ్ఞక్ర॒తుముపే॑యా॒త్పాపీ॑యస్యస్యా॒త్మనః॑ ప్ర॒జా స్యా॒ద్వేది॑సంమితాం
 మినోతి॒ జ్యాయాꣳ॑సమే॒వ య॑జ్ఞక్ర॒తుము॑పైతి॒ నాస్యా॒త్మనః॒ పాపీ॑యసీ ప్ర॒జా
 భ॑వతి సాహ॒స్రం చి॑న్వీత ప్రథ॒మం చి॑న్వా॒నః స॒హస్ర॑సంమితో॒ వా అ॒యం
 లో॒క ఇ॒మమే॒వ లో॒కమ॒భి జ॑యతి॒ ద్విషా॑హస్రం చిన్వీత ద్వి॒తీయం॑ చిన్వా॒నో
 ద్విషా॑హస్రం॒ వా అం॒తరి॑క్షమం॒తరి॑క్షమే॒వాభి జ॑యతి॒ త్రిషా॑హస్రం చిన్వీత
 తృ॒తీయం॑ చిన్వా॒న

32 స్త్రిషా॑హస్రో॒ వా అ॒సౌ లో॒కో॑ఽముమే॒వ లో॒కమ॒భి జ॑యతి జానుద॒ఘ్నం
 చి॑న్వీత ప్రథ॒మం చి॑న్వా॒నో గా॑యత్రి॒యైవేమం లో॒కమ॒భ్యారో॑హతి నాభిద॒ఘ్నం
 చి॑న్వీత ద్వి॒తీయం॑ చిన్వా॒నస్త్రి॒ష్టుభై॒వాంతరి॑క్షమ॒భ్యారో॑హతి గ్రీవద॒ఘ్నం
 చి॑న్వీత తృ॒తీయం॑ చిన్వా॒నో జగ॑త్యై॒వాముం లో॒కమ॒భ్యారో॑హతి॒ నాగ్నిం చి॒త్వా
 రా॒మాముపే॑యాదయో॒నౌ రేతో॑ ధాస్యా॒మీతి॒ న ద్వి॒తీయం॑ చి॒త్వాన్యస్య॒ స్త్రియ॒

33 ముపే॑యా॒న్న తృ॒తీయం॑ చి॒త్వా కాం చ॒ నోపే॑యా॒ద్రేతో॒ వా ఏ॒తన్ని ధ॑త్తే॒
 యద॒గ్నిం చి॑ను॒తే యదు॑పే॒యాద్రేత॑సా॒ వ్యృ॑ధ్యే॒తాథో॒ ఖల్వా॑హురప్రజ॒స్యం
 తద్యన్నోపే॒యాదితి॒ యద్రే॑తః॒సిచా॑వుప॒ దధా॑తి॒ తే ఏ॒వ యజ॑మానస్య॒ రేతో॑
 బిభృత॒స్తస్మా॒దుపే॑యా॒ద్రేత॒సోఽస్కం॑దాయ॒ త్రీణి॒ వావ రేతాꣳ॑సి పి॒తా పు॒త్రః
 పౌత్రో॒

34 యద్ద్వే రే॑తః॒సిచా॑వుపద॒ధ్యాద్రేతో᳚ఽస్య॒ వి చ్ఛిం॑ద్యాత్తి॒స్ర ఉప॑ దధాతి॒
 రేత॑సః॒ సంత॑త్యా ఇ॒యం వావ ప్ర॑థ॒మా రే॑తః॒సిగ్వాగ్వా ఇ॒యం తస్మా॒త్పశ్యం॑తీ॒మాం
 ప॑శ్యంతి॒ వాచం॒ వదం॑తీమం॒తరి॑క్షం ద్వి॒తీయా᳚ ప్రా॒ణో వా అం॒తరి॑క్షం॒
 తస్మా॒న్నాంతరి॑క్షం॒ పశ్యం॑తి॒ న ప్రా॒ణమ॒సౌ తృ॒తీయా॒ చక్షు॒ర్వా అ॒సౌ
 తస్మా॒త్పశ్యం॑త్య॒మూం పశ్యం॑తి॒ చక్షు॒ర్యజు॑షే॒మాం చా॒

35 ఽమూం చోప॑ దధాతి॒ మన॑సా మధ్య॒మామే॒షాం లో॒కానాం॒ క్లృప్త్యా॒ అథో᳚
 ప్రా॒ణానా॑మి॒ష్టో య॒జ్ఞో భృగు॑భిరాశీ॒ర్దా వసు॑భి॒స్తస్య॑ త ఇ॒ష్టస్య॑
 వీ॒తస్య॒ ద్రవి॑ణే॒హ భ॑క్షీ॒యేత్యా॑హ స్తుతశ॒స్త్రే ఏ॒వైతేన॑ దుహే పి॒తా
 మా॑త॒రిశ్వాచ్ఛి॑ద్రా ప॒దా ధా॒ అచ్ఛి॑ద్రా ఉ॒శిజః॑ ప॒దాను॑ తక్షుః॒ సోమో॑
 విశ్వ॒విన్నే॒తా నే॑ష॒ద్బృహ॒స్పతి॑రుక్థామ॒దాని॑ శꣳసిష॒దిత్యా॑హై॒తద్వా
 అ॒గ్నేరు॒క్థం తేనై॒వైన॒మను॑ శꣳసతి .. 5. 6. 8.. మి॒ను॒యాత్తృ॒తీయం॑
 చిన్వా॒నస్త్రియం॒ పౌత్ర॑శ్చ॒ వై స॒ప్త చ॑ .. 5. 6. 8..

36 సూ॒యతే॒ వా ఏ॒షో᳚ఽగ్నీ॒నాం య ఉ॒ఖాయాం᳚ భ్రి॒యతే॒ యద॒ధః సా॒దయే॒ద్గర్భాః᳚
 ప్ర॒పాదు॑కాః స్యు॒రథో॒ యథా॑ స॒వాత్ప్ర॑త్యవ॒రోహ॑తి తా॒దృగే॒వ తదా॑సం॒దీ
 సా॑దయతి॒ గర్భా॑ణాం॒ ధృత్యా॒ అప్ర॑పాదా॒యాథో॑ స॒వమే॒వైనం॑ కరోతి॒ గర్భో॒
 వా ఏ॒ష యదుఖ్యో॒ యోనిః॑ శి॒క్యం॑ యచ్ఛి॒క్యా॑దు॒ఖాం ని॒రూహే॒ద్యోనే॒ర్గర్భం॒
 నిర్హ॑ణ్యా॒త్షడు॑ద్యామꣳ శి॒క్యం॑ భవతి షోఢావిహి॒తో వై

37 పురు॑ష ఆ॒త్మా చ॒ శిర॑శ్చ చ॒త్వార్యంగా᳚న్యా॒త్మన్నే॒వైనం॑ బిభర్తి
 ప్ర॒జాప॑తి॒ర్వా ఏ॒ష యద॒గ్నిస్తస్యో॒ఖా చో॒లూఖ॑లం చ॒ స్తనౌ॒ తావ॑స్య
 ప్ర॒జా ఉప॑ జీవంతి॒ యదు॒ఖాం చో॒లూఖ॑లం చోప॒దధా॑తి॒ తాభ్యా॑మే॒వ
 యజ॑మానో॒ఽముష్మి॑3ꣳల్లో॒కే᳚ఽగ్నిం దు॑హే సంవథ్స॒రో వా ఏ॒ష యద॒గ్నిస్తస్య॑
 త్రేధావిహి॒తా ఇష్ట॑కాః ప్రాజాప॒త్యా వై᳚ష్ణ॒వీ

38 ర్వై᳚శ్వకర్మ॒ణీర॑హోరా॒త్రాణ్యే॒వాస్య॑ ప్రాజాప॒త్యా యదుఖ్యం॑ బి॒భర్తి॑
 ప్రాజాప॒త్యా ఏ॒వ తదుప॑ ధత్తే॒ యథ్స॒మిధ॑ ఆ॒దధా॑తి వైష్ణ॒వా వై వన॒స్పత॑యో
 వైష్ణ॒వీరే॒వ తదుప॑ ధత్తే॒ యదిష్ట॑కాభిర॒గ్నిం చి॒నోతీ॒యం వై వి॒శ్వక॑ర్మా
 వైశ్వకర్మ॒ణీరే॒వ తదుప॑ ధత్తే॒ తస్మా॑దాహుస్త్రి॒వృద॒గ్నిరితి॒ తం వా ఏ॒తం
 యజ॑మాన ఏ॒వ చి॑న్వీత॒ యద॑స్యా॒న్యశ్చి॑ను॒యాద్యత్తం దక్షి॑ణాభి॒ర్న
 రా॒ధయే॑ద॒గ్నిమ॑స్య వృంజీత॒ యో᳚ఽస్యా॒గ్నిం చి॑ను॒యాత్తం దక్షి॑ణాభీ
 రాధయేద॒గ్నిమే॒వ తథ్స్పృ॑ణోతి .. 5. 6. 9.. షో॒ఢా॒వి॒హి॒తో వై వై᳚ష్ణ॒వీర॒న్యో
 విꣳ॑శ॒తిశ్చ॑ .. 5. 6. 9..

39 ప్ర॒జాప॑తిర॒గ్నిమ॑చినుత॒ర్తుభిః॑ సంవథ్స॒రం వ॑సం॒తేనై॒వాస్య॑
 పూర్వా॒ర్ధమ॑చినుత గ్రీ॒ష్మేణ॒ దక్షి॑ణం ప॒క్షం వ॒ర్॒షాభిః॒ పుచ్ఛꣳ॑
 శ॒రదోత్త॑రం ప॒క్షꣳ హే॑మం॒తేన॒ మధ్యం॒ బ్రహ్మ॑ణా॒ వా అ॑స్య॒
 తత్పూ᳚ర్వా॒ర్ధమ॑చినుత క్ష॒త్రేణ॒ దక్షి॑ణం ప॒క్షం ప॒శుభిః॒ పుచ్ఛం॑
 వి॒శోత్త॑రం ప॒క్షమా॒శయా॒ మధ్యం॒ య ఏ॒వం వి॒ద్వాన॒గ్నిం చి॑ను॒త
 ఋ॒తుభి॑రే॒వైనం॑ చిను॒తేఽథో॑ ఏ॒తదే॒వ సర్వ॒మవ॑

40 రుంధే శృ॒ణ్వంత్యే॑నమ॒గ్నిం చి॑క్యా॒నమత్త్యన్న॒ꣳ॒ రోచ॑త ఇ॒యం వావ
 ప్ర॑థ॒మా చితి॒రోష॑ధయో॒ వన॒స్పత॑యః॒ పురీ॑షమం॒తరి॑క్షం ద్వి॒తీయా॒
 వయాꣳ॑సి॒ పురీ॑షమ॒సౌ తృ॒తీయా॒ నక్ష॑త్రాణి॒ పురీ॑షం య॒జ్ఞశ్చ॑తు॒ర్థీ
 దక్షి॑ణా॒ పురీ॑షం॒ యజ॑మానః పంచ॒మీ ప్ర॒జా పురీ॑షం॒ యత్త్రిచి॑తీకం చిన్వీ॒త
 య॒జ్ఞం దక్షి॑ణామా॒త్మానం॑ ప్ర॒జామం॒తరి॑యా॒త్తస్మా॒త్పంచ॑ చితీకశ్చేత॒వ్య॑
 ఏ॒తదే॒వ సర్వగ్గ్॑ స్పృణోతి॒ యత్తి॒స్రశ్చిత॑య

41 స్త్రి॒వృద్ధ్య॑గ్నిర్యద్ ద్వే ద్వి॒పాద్యజ॑మానః॒ ప్రతి॑ష్ఠిత్యై॒ పంచ॒ చిత॑యో
 భవంతి॒ పాంక్తః॒ పురు॑ష ఆ॒త్మాన॑మే॒వ స్పృ॑ణోతి॒ పంచ॒ చిత॑యో భవంతి
 పం॒చభిః॒ పురీ॑షైర॒భ్యూ॑హతి॒ దశ॒ సం ప॑ద్యంతే॒ దశా᳚క్షరో॒ వై
 పురు॑షో॒ యావా॑నే॒వ పురు॑ష॒స్త2ꣳ స్పృ॑ణో॒త్యథో॒ దశా᳚క్షరా వి॒రాడన్నం॑
 వి॒రాడ్వి॒రాజ్యే॒వాన్నాద్యే॒ ప్రతి॑ తిష్ఠతి సంవథ్స॒రో వై ష॒ష్ఠీ చితి॑రృ॒తవః॒
 పురీ॑ష॒ꣳ॒ షట్చిత॑యో భవంతి॒ షట్పురీ॑షాణి॒ ద్వాద॑శ॒ సం ప॑ద్యంతే॒
 ద్వాద॑శ॒ మాసాః᳚ సంవథ్స॒రః సం॑వథ్స॒ర ఏ॒వ ప్రతి॑ తిష్ఠతి .. 5. 6. 10..

 అవ॒ చిత॑యః॒ పురీ॑షం॒ పంచ॑దశ చ .. 5. 6. 10..

42 రోహి॑తో ధూ॒మ్రరో॑హితః క॒ర్కంధు॑రోహిత॒స్తే ప్రా॑జాప॒త్యా
 బ॒భ్రుర॑రు॒ణబ॑భ్రుః॒ శుక॑బభ్రు॒స్తే రౌ॒ద్రాః శ్యేతః॑ శ్యేతా॒క్షః
 శ్యేత॑గ్రీవ॒స్తే పి॑తృదేవ॒త్యా᳚స్తి॒స్రః కృ॒ష్ణా వ॒శా వా॑రు॒ణ్య॑స్తి॒స్రః
 శ్వే॒తా వ॒శాః సౌ॒ఱ్యో॑ మైత్రాబార్హస్ప॒త్యా ధూ॒మ్రల॑లామాస్తూప॒రాః .. 5. 6. 11..

 రోహి॑తః॒ షడ్విꣳ॑శతిః .. 5. 6. 11..

43 పృశ్ని॑స్తిర॒శ్చీన॑పృశ్నిరూ॒ర్ధ్వపృ॑శ్ని॒స్తే మా॑రు॒తాః ఫ॒ల్గూర్లో॑హితో॒ర్ణీ
 బ॑ల॒క్షీ తాః సా॑రస్వ॒త్యః॑ పృష॑తీ స్థూ॒లపృ॑షతీ క్షు॒ద్రపృ॑షతీ॒
 తా వై᳚శ్వదే॒వ్య॑స్తి॒స్రః శ్యా॒మా వ॒శాః పౌ॒ష్ణియ॑స్తి॒స్రో రోహి॑ణీర్వ॒శా
 మై॒త్రియ॑ ఐంద్రాబార్హస్ప॒త్యా అ॑రు॒ణల॑లామాస్తూప॒రాః .. 5. 6. 12.. పృశ్ఞిః॒
 షడ్విꣳ॑శతిః .. 5. 6. 12..

44 శి॒తి॒బా॒హుర॒న్యతః॑ శితిబాహుః సమం॒తశి॑తిబాహు॒స్త ఐం᳚ద్రవాయ॒వాః
 శి॑తి॒రంధ్రో॒ఽన్యతః॑ శితిరంధ్రః సమం॒తశి॑తిరంధ్ర॒స్తే మై᳚త్రావరు॒ణాః
 శు॒ద్ధవా॑లః స॒ర్వశు॑ద్ధవాలో మ॒ణివా॑ల॒స్త ఆ᳚శ్వి॒నాస్తి॒స్రః శి॒ల్పా వ॒శా
 వై᳚శ్వదే॒వ్య॑స్తి॒స్రః శ్యేనీః᳚ పరమే॒ష్ఠినే॑ సోమాపౌ॒ష్ణాః శ్యా॒మల॑లామాస్తూప॒రాః
 .. 5. 6. 13..

45 ఉ॒న్న॒త ఋ॑ష॒భో వా॑మ॒నస్త ఐం᳚ద్రావరు॒ణాః శితి॑కకుచ్ఛితిపృ॒ష్ఠః
 శితి॑భస॒త్త ఐం᳚ద్రాబార్హస్ప॒త్యాః శి॑తి॒పాచ్ఛి॒త్యోష్ఠః॑ శితి॒భ్రుస్త
 ఐం᳚ద్రావైష్ణ॒వాస్తి॒స్రః సి॒ధ్మా వ॒శా వై᳚శ్వకర్మ॒ణ్య॑స్తి॒స్రో
 ధా॒త్రే పృ॑షోద॒రా ఐం᳚ద్రాపౌ॒ష్ణాః శ్యేత॑లలామాస్తూప॒రాః .. 5. 6. 14..

 శి॒తి॒బా॒హురు॑న్న॒తః పంచ॑విꣳశతిః॒ పంచ॑విꣳశతిః .. 5. 6. 14..

46 క॒ర్ణాస్త్రయో॑ యా॒మాః సౌ॒మ్యాస్త్రయః॑ శ్వితిం॒గా అ॒గ్నయే॒ యవి॑ష్ఠాయ॒ త్రయో॑
 నకు॒లాస్తి॒స్రో రోహి॑ణీ॒స్త్ర్యవ్య॒స్తా వసూ॑నాం తి॒స్రో॑ఽరు॒ణా ది॑త్యౌ॒హ్య॑స్తా
 రు॒ద్రాణాꣳ॑ సోమైం॒ద్రా బ॒భ్రుల॑లామాస్తూప॒రాః .. 5. 6. 15.. క॒ర్ణాస్త్రయో॑విꣳశతిః
 .. 5. 6. 15..

47 శుం॒ఠాస్త్రయో॑ వైష్ణ॒వా అ॑ధీలోధ॒కర్ణా॒స్త్రయో॒ విష్ణ॑వ ఉరుక్ర॒మాయ॑
 లప్సు॒దిన॒స్త్రయో॒ విష్ణ॑వ ఉరుగా॒యాయ॒ పంచా॑వీస్తి॒స్ర ఆ॑ది॒త్యానాం᳚
 త్రివ॒థ్సాస్తి॒స్రోఽంగి॑రసామైంద్రావైష్ణ॒వా గౌ॒రల॑లామాస్తూప॒రాః .. 5. 6. 16..

 శుం॒ఠా విꣳ॑శతిః .. 5. 6. 16..

48 ఇంద్రా॑య॒ రాజ్ఞే॒ త్రయః॑ శితిపృ॒ష్ఠా ఇంద్రా॑యాధిరా॒జాయ॒ త్రయః॒ శితి॑కకుద॒
 ఇంద్రా॑య స్వ॒రాజ్ఞే॒ త్రయః॒ శితి॑భసదస్తి॒స్రస్తు॑ర్యౌ॒హ్యః॑ సా॒ధ్యానాం᳚ తి॒స్రః
 ప॑ష్ఠౌ॒హ్యో॑ విశ్వే॑షాం దే॒వానా॑మాగ్నేం॒ద్రాః కృ॒ష్ణల॑లామాస్తూప॒రాః .. 5. 6. 17.. ఇంద్రా॑య॒ రాజ్ఞే॒ ద్వావిꣳ॑శతిః .. 5. 6. 17..

49 అది॑త్యై॒ త్రయో॑ రోహితై॒తా ఇం॑ద్రా॒ణ్యై త్రయః॑ కృష్ణై॒తాః కు॒హ్వై᳚
 త్రయో॑ఽరుణై॒తాస్తి॒స్రో ధే॒నవో॑ రా॒కాయై॒ త్రయో॑ఽన॒డ్వాహః॑ సినీవా॒ల్యా
 ఆ᳚గ్నావైష్ణ॒వా రోహి॑తలలామాస్తూప॒రాః .. 5. 6. 18.. అది॑త్యా అ॒ష్టాద॑శ .. 5. 6. 18..

50 సౌ॒మ్యాస్త్రయః॑ పి॒శంగాః॒ సోమా॑య॒ రాజ్ఞే॒ త్రయః॑ సా॒రంగాః᳚
 పార్జ॒న్యా నభో॑రూపాస్తి॒స్రో॑ఽజా మ॒ల్॒హా ఇం॑ద్రా॒ణ్యై తి॒స్రో మే॒ష్య॑ ఆది॒త్యా
 ద్యా॑వాపృథి॒వ్యా॑ మా॒లంగా᳚స్తూప॒రాః .. 5. 6. 19.. సౌ॒మ్యా ఏకా॒న్న విꣳ॑శతిః ..

 5. 6. 19..

51 వా॒రు॒ణాస్త్రయః॑ కృ॒ష్ణల॑లామా॒ వరు॑ణాయ॒ రాజ్ఞే॒ త్రయో॒ రోహి॑తలలామా॒
 వరు॑ణాయ రి॒శాద॑సే॒ త్రయో॑ఽరు॒ణల॑లామాః శి॒ల్పాస్త్రయో॑ వైశ్వదే॒వాస్త్రయః॒
 పృశ్న॑యః సర్వదేవ॒త్యా॑ ఐంద్రాసూ॒రాః శ్యేత॑లలామాస్తూప॒రాః .. 5. 6. 20.. వా॒రు॒ణా
 విꣳ॑శతిః .. 5. 6. 20..

52 సోమా॑య స్వ॒రాజ్ఞే॑ఽనోవా॒హావ॑న॒డ్వాహా॑వింద్రా॒గ్నిభ్యా॑మోజో॒
 దాభ్యా॒ముష్టా॑రావింద్రా॒గ్నిభ్యాం᳚ బల॒దాభ్యాꣳ॑ సీరవా॒హావవీ॒ ద్వే ధే॒నూ భౌ॒మీ
 ది॒గ్భ్యో వడ॑బే॒ ద్వే ధే॒నూ భౌ॒మీ వై॑రా॒జీ పు॑రు॒షీ ద్వే ధే॒నూ భౌ॒మీ వా॒యవ॑
 ఆరోహణవా॒హావ॑న॒డ్వాహౌ॑ వారు॒ణీ కృ॒ష్ణే వ॒శే అ॑రా॒డ్యౌ॑ ది॒వ్యావృ॑ష॒భౌ
 ప॑రిమ॒రౌ .. 5. 6. 21.. సోమా॑య స్వ॒రాజ్ఞే॒ చతు॑స్త్రిꣳశత్ .. 5. 6. 21..

53 ఏకా॑దశ ప్రా॒తర్గ॒వ్యాః ప॒శవ॒ ఆ ల॑భ్యంతే ఛగ॒లః క॒ల్మాషః॑
 కికిదీ॒విర్వి॑దీ॒గయ॒స్తే త్వా॒ష్ట్రాః సౌ॒రీర్నవ॑ శ్వే॒తా వ॒శా అ॑నూబం॒ధ్యా॑
 భవంత్యాగ్నే॒య ఐం᳚ద్రా॒గ్న ఆ᳚శ్వి॒నస్తే వి॑శాలయూ॒ప ఆ ల॑భ్యంతే .. 5. 6. 22..

 ఏకా॑దశ ప్రా॒తః పంచ॑ విꣳశతిః .. 5. 6. 22..

54 పి॒శంగా॒స్త్రయో॑ వాసం॒తాః సా॒రంగా॒స్త్రయో॒ గ్రైష్మాః॒ పృషం॑త॒స్త్రయో॒
 వార్షి॑కాః॒ పృశ్న॑య॒స్త్రయః॑ శార॒దాః పృ॑శ్నిస॒క్థాస్త్రయో॒ హైమం॑తికా
 అవలి॒ప్తాస్త్రయః॑ శైశి॒రాః సం॑వథ్స॒రాయ॒ నివ॑క్షసః .. 5. 6. 23.. పి॒శంగా॑
 విꣳశ॒తిః .. 5. 6. 23..

 రోహి॑తః కృ॒ష్ణా ధూ॒మ్రల॑లామాః॒ పృశ్ఞిః॑ శ్యా॒మా అ॑రు॒ణల॑లామాః శితిబా॒హుః
శి॒ల్పాః శ్యేనీః᳚ శ్యా॒మల॑లామా ఉన్న॒తః సి॒ధ్మా ధా॒త్రే పౌ॒ష్ణాః శ్యేత॑లలామాః
క॒ర్ణా బ॒భ్రుల॑లామాః శుం॒ఠా గౌ॒రల॑లామా॒ ఇంద్రా॑య కృ॒ష్ణల॑లామా॒ అది॑త్యై॒
రోహి॑తలలామాః సౌ॒మ్యా మా॒లంగా॑ వారు॒ణాః సూ॒రాః శ్యేత॑లలామా॒ దశ॑ ..

 హిర॑ణ్యవర్ణా అ॒పాం గ్రహా᳚న్భూతేష్ట॒కాః స॒జూః సం॑వథ్సరం ప్ర॒జాప॑తిః॒
స క్షు॒రప॑విర॒గ్నేర్వై దీ॒క్షయా॑ సువ॒ర్గాయ॒ తం యన్వసూ॒యతే᳚ ప్ర॒జాప॑తిర్
ఋ॒తుభీ॒ రోహి॑తః॒ పృశ్ఞిః॑ శితిబా॒హురు॑న్న॒తః క॒ర్ణాః శుం॒ఠా ఇంద్రా॒యాది॑త్యై
సౌ॒మ్యావా॑రు॒ణాః సోమా॒యైకా॑దశ పి॒శంగా॒స్త్రయో॑విꣳశతిః ..

 హిర॑ణ్యవర్ణా భూతేష్ట॒కాశ్ఛందో॒ యత్కనీ॑యాꣳసం
త్రి॒వృద్ధ్య॑గ్నిర్వా॑రు॒ణాశ్చతుః॑ పంచా॒శత్ ..

 హిర॑ణ్యవర్ణా॒ ని వ॑క్షసః ..

పంచమకాండే సప్తమః ప్రశ్నః 7

1 యో వా అయ॑థాదేవతమ॒గ్నిం చి॑ను॒త ఆ దే॒వతా᳚భ్యో వృశ్చ్యతే॒ పాపీ॑యాన్భవతి॒
   యో య॑థాదేవ॒తం న దే॒వతా᳚భ్య॒ ఆ వృ॑శ్చ్యతే॒ వసీ॑యాన్భవత్యాగ్నే॒య్యా
   గా॑యత్రి॒యా ప్ర॑థ॒మాం చితి॑మ॒భి మృ॑శేత్త్రి॒ష్టుభా᳚ ద్వి॒తీయాం॒ జగ॑త్యా
   తృ॒తీయా॑మను॒ష్టుభా॑ చతు॒ర్థీం పం॒క్త్యా పం॑చ॒మీం య॑థాదేవ॒తమే॒వాగ్నిం
   చి॑నుతే॒ న దే॒వతా᳚భ్య॒ ఆ వృ॑శ్చ్యతే॒ వసీ॑యాన్భవ॒తీడా॑యై॒ వా ఏ॒షా
   విభ॑క్తిః ప॒శవ॒ ఇడా॑ ప॒శుభి॑రేనం

2 చినుతే॒ యో వై ప్ర॒జాప॑తయే ప్రతి॒ప్రోచ్యా॒గ్నిం చి॒నోతి॒
   నార్తి॒మార్చ్ఛ॒త్యశ్వా॑వ॒భిత॑స్తిష్ఠేతాం కృ॒ష్ణ ఉ॑త్తర॒తః శ్వే॒తో
   దక్షి॑ణ॒స్తావా॒లభ్యేష్ట॑కా॒ ఉప॑ దధ్యాదే॒తద్వై ప్ర॒జాప॑తే రూ॒పం
   ప్రా॑జాప॒త్యోఽశ్వః॑ సా॒క్షాదే॒వ ప్ర॒జాప॑తయే ప్రతి॒ప్రోచ్యా॒గ్నిం చి॑నోతి॒
   నార్తి॒మార్చ్ఛ॑త్యే॒తద్వా అహ్నో॑ రూ॒పం యచ్ఛ్వే॒తోఽశ్వో॒ రాత్రి॑యై కృ॒ష్ణ
   ఏ॒తదహ్నో॑

3 రూ॒పం యదిష్ట॑కా॒ రాత్రి॑యై॒ పురీ॑ష॒మిష్ట॑కా ఉపధా॒స్యఙ్ఛ్వే॒తమశ్వ॑మ॒భి
 మృ॑శే॒త్ పురీ॑షముపధా॒స్యన్ కృ॒ష్ణమ॑హోరా॒త్రాభ్యా॑మే॒వైనం॑
 చినుతే హిరణ్యపా॒త్రం మధోః᳚ పూ॒ర్ణం ద॑దాతి మధ॒వ్యో॑ఽసా॒నీతి॑ సౌ॒ర్యా
 చి॒త్రవ॒త్యావే᳚క్షతే చి॒త్రమే॒వ భ॑వతి మ॒ధ్యంది॒నేఽశ్వ॒మవ॑ ఘ్రాపయత్య॒సౌ
 వా ఆ॑ది॒త్య ఇంద్ర॑ ఏ॒ష ప్ర॒జాప॑తిః ప్రాజాప॒త్యోఽశ్వ॒స్తమే॒వ సా॒క్షాదృ॑ధ్నోతి
 .. 5. 7. 1.. ఏ॒న॒మే॒తదహ్నో॒ఽష్టా చ॑త్వారిꣳశచ్చ .. 5. 7. 1..

4 త్వామ॑గ్నే వృష॒భం చేకి॑తానం॒ పున॒ర్యువా॑నం జ॒నయ॑న్ను॒పాగాం᳚ .
 అ॒స్థూ॒రిణో॒ గార్హ॑పత్యాని సంతు తి॒గ్మేన॑ నో॒ బ్రహ్మ॑ణా॒ సꣳ శి॑శాధి
 .. ప॒శవో॒ వా ఏ॒తే యదిష్ట॑కా॒శ్చిత్యాం᳚ చిత్యామృష॒భముప॑ దధాతి
 మిథు॒నమే॒వాస్య॒ తద్య॒జ్ఞే క॑రోతి ప్ర॒జన॑నాయ॒ తస్మా᳚ద్యూ॒థేయూ॑థ ఋష॒భః
 .. సం॒వ॒థ్స॒రస్య॑ ప్రతి॒మాం యాం త్వా॑ రాత్ర్యు॒పాస॑తే . ప్ర॒జాꣳ సు॒వీరాం᳚
 కృ॒త్వా విశ్వ॒మాయు॒ర్వ్య॑శ్నవత్ .. ప్రా॒జా॒పత్యా

5 మే॒తాముప॑ దధాతీ॒యం వావైషైకా᳚ష్ట॒కా యదే॒వైకా᳚ష్ట॒కాయా॒మన్నం॑
 క్రి॒యతే॒ తదే॒వైతయావ॑ రుంధ ఏ॒షా వై ప్ర॒జాప॑తేః కామ॒దుఘా॒ తయై॒వ
 యజ॑మానో॒ఽముష్మి॑3ꣳల్లో॒కే᳚ఽగ్నిం దు॑హే॒ యేన॑ దే॒వా జ్యోతి॑షో॒ర్ధ్వా ఉ॒దాయ॒న్॒
 యేనా॑ది॒త్యా వస॑వో॒ యేన॑ రు॒ద్రాః . యేనాంగి॑రసో మహి॒మాన॑మాన॒శుస్తేనై॑తు॒
 యజ॑మానః స్వ॒స్తి .. సు॒వ॒ర్గాయ॒ వా ఏ॒ష లో॒కాయ॑

6 చీయతే॒ యద॒గ్నిర్యేన॑ దే॒వా జ్యోతి॑షో॒ర్ధ్వా ఉ॒దాయ॒న్నిత్యుఖ్య॒ꣳ॒ సమిం॑ద్ధ॒
 ఇష్ట॑కా ఏ॒వైతా ఉప॑ ధత్తే వానస్ప॒త్యాః సు॑వ॒ర్గస్య॑ లో॒కస్య॒ సమ॑ష్ట్యై
 శ॒తాయు॑ధాయ శ॒తవీ᳚ర్యాయ శ॒తోత॑యేఽభిమాతి॒షాహే᳚ . శ॒తం యో నః॑ శ॒రదో॒
 అజీ॑తా॒నింద్రో॑ నేష॒దతి॑ దురి॒తాని॒ విశ్వా᳚ .. యే చ॒త్వారః॑ ప॒థయో॑ దేవ॒యానా॑
 అంత॒రా ద్యావా॑పృథి॒వీ వి॒యంతి॑ . తేషాం॒ యో అజ్యా॑ని॒మజీ॑తిమా॒వహా॒త్తస్మై॑
 నో దేవాః॒

7 పరి॑ దత్తే॒హ సర్వే᳚ .. గ్రీ॒ష్మో హే॑మం॒త ఉ॒త నో॑ వసం॒తః శ॒రద్వ॒ర్॒షాః
 సు॑వి॒తం నో॑ అస్తు . తేషా॑మృతూ॒నాꣳ శ॒తశా॑రదానాం నివా॒త ఏ॑షా॒మభ॑యే
 స్యామ .. ఇ॒దు॒వ॒థ్స॒రాయ॑ పరివథ్స॒రాయ॑ సంవథ్స॒రాయ॑ కృణుతా బృ॒హన్నమః॑ .
 తేషాం᳚ వ॒యꣳ సు॑మ॒తౌ య॒జ్ఞియా॑నాం॒ జ్యోగజీ॑తా॒ అహ॑తాః స్యామ .. భ॒ద్రాన్నః॒
 శ్రేయః॒ సమ॑నైష్ట దేవా॒స్త్వయా॑వ॒సేన॒ సమ॑శీమహి త్వా . స నో॑ మయో॒భూః పి॑తో॒

8 ఆ వి॑శస్వ॒ శం తో॒కాయ॑ త॒నువే᳚ స్యో॒నః .. అజ్యా॑నీరే॒తా ఉప॑ దధాత్యే॒తా
 వై దే॒వతా॒ అప॑రాజితా॒స్తా ఏ॒వ ప్ర వి॑శతి॒ నైవ జీ॑యతే బ్రహ్మవా॒దినో॑
 వదంతి॒ యద॑ర్ధమా॒సా మాసా॑ ఋ॒తవః॑ సంవథ్స॒ర ఓష॑ధీః॒ పచం॒త్యథ॒
 కస్మా॑ద॒న్యాభ్యో॑ దే॒వతా᳚భ్య ఆగ్రయ॒ణం నిరు॑ప్యత॒ ఇత్యే॒తా హి తద్దే॒వతా॑
 ఉ॒దజ॑య॒న్॒ యదృ॒తుభ్యో॑ ని॒ర్వపే᳚ద్దే॒వతా᳚భ్యః స॒మదం॑ దధ్యాదాగ్రయ॒ణం
 ని॒రుప్యై॒తా ఆహు॑తీర్జుహోత్యర్ధమా॒సానే॒వ మాసా॑నృ॒తూంథ్సం॑వథ్స॒రం ప్రీ॑ణాతి॒
 న దే॒వతా᳚భ్యః స॒మదం॑ దధాతి భ॒ద్రాన్నః॒ శ్రేయః॒ సమ॑నైష్ట దేవా॒ ఇత్యా॑హ
 హు॒తాద్యా॑య॒ యజ॑మాన॒స్యాప॑రాభావాయ .. 5. 7. 2.. ప్రా॒జా॒ప॒త్యాం లో॒కాయ॑ దేవాః
 పితో దధ్యాదాగ్రయ॒ణం పంచ॑ విꣳశతిశ్చ .. 5. 7. 2..

9 ఇంద్ర॑స్య॒ వజ్రో॑ఽసి॒ వార్త్ర॑ఘ్నస్తనూ॒పా నః॑ ప్రతిస్ప॒శః . యో నః॑
 పు॒రస్తా᳚ద్దక్షిణ॒తః ప॒శ్చాదు॑త్తర॒తో॑ఽఘా॒యుర॑భి॒దాస॑త్యే॒తꣳ
 సోఽశ్మా॑నమృచ్ఛతు .. దే॒వా॒సు॒రాః సంయ॑త్తా ఆసం॒తేఽసు॑రా ది॒గ్భ్య ఆబా॑ధంత॒
 తాందే॒వా ఇష్వా॑ చ॒ వజ్రే॑ణ॒ చాపా॑నుదంత॒ యద్వ॒జ్రిణీ॑రుప॒దధా॒తీష్వా॑
 చై॒వ తద్వజ్రే॑ణ చ॒ యజ॑మానో॒ భ్రాతృ॑వ్యా॒నప॑ నుదతే ది॒క్షూప॑

10 దధాతి దేవపు॒రా ఏ॒వైతాస్త॑నూ॒పానీః॒ పర్యూ॑హ॒తేఽగ్నా॑విష్ణూ స॒జోష॑సే॒మా
 వ॑ర్ధంతు వాం॒ గిరః॑ . ద్యు॒మ్నైర్వాజే॑భి॒రా గ॑తం .. బ్ర॒హ్మ॒వా॒దినో॑ వదంతి॒
 యన్న దే॒వతా॑యై॒ జుహ్వ॒త్యథ॑ కిందేవ॒త్యా॑ వసో॒ర్ధారేత్య॒గ్నిర్వసు॒స్తస్యై॒షా
 ధారా॒ విష్ణు॒ర్వసు॒స్తస్యై॒షా ధారా᳚గ్నావైష్ణ॒వ్యర్చా వసో॒ర్ధారాం᳚ జుహోతి
 భాగ॒ధేయే॑నై॒వైనౌ॒ సమ॑ర్ధయ॒త్యథో॑ ఏ॒తా

11 మే॒వాహు॑తిమా॒యత॑నవతీం కరోతి॒ యత్కా॑మ ఏనాం జు॒హోతి॒ తదే॒వావ॑ రుంధే రు॒ద్రో
 వా ఏ॒ష యద॒గ్నిస్తస్యై॒తే త॒నువౌ॑ ఘో॒రాన్యా శి॒వాన్యా యచ్ఛ॑తరు॒ద్రీయం॑
 జు॒హోతి॒ యైవాస్య॑ ఘో॒రా త॒నూస్తాం తేన॑ శమయతి॒ యద్వసో॒ర్ధారాం᳚ జు॒హోతి॒
 యైవాస్య॑ శి॒వా త॒నూస్తాంతేన॑ ప్రీణాతి॒ యో వై వసో॒ర్ధారా॑యై

12 ప్రతి॒ష్ఠాం వేద॒ ప్రత్యే॒వ తి॑ష్ఠతి॒ యదాజ్య॑ము॒చ్ఛిష్యే॑త॒
 తస్మి॑న్బ్రహ్మౌద॒నం ప॑చే॒త్తం బ్రా᳚హ్మ॒ణాశ్చ॒త్వారః॒ ప్రాశ్నీ॑యురే॒ష
 వా అ॒గ్నిర్వై᳚శ్వాన॒రో యద్బ్రా᳚హ్మ॒ణ ఏ॒షా ఖలు॒ వా అ॒గ్నేః ప్రి॒యా
 త॒నూర్యద్వై᳚శ్వాన॒రః ప్రి॒యాయా॑మే॒వైనాం᳚ త॒నువాం॒ ప్రతి॑ ష్ఠాపయతి॒ చత॑స్రో
 ధే॒నూర్ద॑ద్యా॒త్తాభి॑రే॒వ యజ॑మానో॒ఽముష్మి॑3ꣳల్లో॒కే᳚ఽ గ్నిం దు॑హే .. 5. 7. 3.. ఉపై॒తాం ధారా॑యై॒ షట్చ॑త్వారిꣳశచ్చ .. 5. 7. 3..

13 చిత్తిం॑ జుహోమి॒ మన॑సా ఘృ॒తేనేత్యా॒హాదా᳚భ్యా॒ వై నామై॒షాహు॑తిర్వైశ్వకర్మ॒ణీ
 నైనం॑ చిక్యా॒నం భ్రాతృ॑వ్యో దభ్నో॒త్యథో॑ దే॒వతా॑ ఏ॒వావ॑
 రుం॒ధేఽగ్నే॒ తమ॒ద్యేతి॑ పం॒క్త్యా జు॑హోతి పం॒క్త్యాహు॑త్యా యజ్ఞము॒ఖమా
 ర॑భతే స॒ప్త తే॑ అగ్నే స॒మిధః॑ స॒ప్త జి॒హ్వా ఇత్యా॑హ॒ హోత్రా॑ ఏ॒వావ॑
 రుంధే॒ఽగ్నిర్దే॒వేభ్యోఽపా᳚క్రామద్భాగ॒ధేయ॑

14 మి॒చ్ఛమా॑న॒స్తస్మా॑ ఏ॒తద్భా॑గ॒ధేయం॒ ప్రాయ॑చ్ఛన్నే॒తద్వా
 అ॒గ్నేర॑గ్నిహో॒త్రమే॒తర్హి॒ ఖలు॒ వా ఏ॒ష జా॒తో యర్హి॒ సర్వ॑శ్చి॒తో
 జా॒తాయై॒వాస్మా॒ అన్న॒మపి॑ దధాతి॒ స ఏ॑నం ప్రీ॒తః ప్రీ॑ణాతి॒ వసీ॑యాన్భవతి
 బ్రహ్మవా॒దినో॑ వదంతి॒ యదే॒ష గార్హ॑పత్యశ్చీ॒యతేఽథ॒ క్వా᳚స్యాహవ॒నీయ॒
 ఇత్య॒సావా॑ది॒త్య ఇతి॑ బ్రూయాదే॒తస్మి॒న్॒ హి సర్వా᳚భ్యో దే॒వతా᳚భ్యో॒ జుహ్వ॑తి॒

15 య ఏ॒వం వి॒ద్వాన॒గ్నిం చి॑ను॒తే సా॒క్షాదే॒వ దే॒వతా॑ ఋధ్నో॒త్యగ్నే॑
 యశస్వి॒న్॒ యశ॑సే॒మమ॑ర్ప॒యేంద్రా॑వతీ॒మప॑చితీమి॒హా వ॑హ . అ॒యం మూ॒ర్ధా
 ప॑రమే॒ష్ఠీ సు॒వర్చాః᳚ సమా॒నానా॑ముత్త॒మశ్లో॑కో అస్తు .. భ॒ద్రం పశ్యం॑త॒ ఉప
 సేదు॒రగ్రే॒ తపో॑ దీ॒క్షామృష॑యః సువ॒ర్విదః॑ . తతః॑, క్ష॒త్రం బల॒మోజ॑శ్చ
 జా॒తంతద॒స్మై దే॒వా అ॒భి సం న॑మంతు .. ధా॒తా వి॑ధా॒తా ప॑ర॒మో

16 త సం॒దృక్ప్ర॒జాప॑తిః పరమే॒ష్ఠీ వి॒రాజా᳚ . స్తోమా॒శ్ఛందాꣳ॑సి ని॒విదో॑
 మ ఆహురే॒తస్మై॑ రా॒ష్ట్రమ॒భి సం న॑మామ .. అ॒భ్యావ॑ర్తధ్వ॒ముప॒మేత॑
 సా॒కమ॒యꣳ శా॒స్తాధి॑పతిర్వో అస్తు . అ॒స్య వి॒జ్ఞాన॒మను॒ సꣳ ర॑భధ్వమి॒మం
 ప॒శ్చాదను॑ జీవాథ॒ సర్వే᳚ .. రా॒ష్ట్ర॒భృత॑ ఏ॒తా ఉప॑ దధాత్యే॒షా వా
 అ॒గ్నేశ్చితీ॑ రాష్ట్ర॒భృత్తయై॒వాస్మి॑న్రా॒ష్ట్రం ద॑ధాతి రా॒ష్ట్రమే॒వ భ॑వతి॒
 నాస్మా᳚ద్రా॒ష్ట్రం భ్రꣳ॑శతే .. 5. 7. 4.. భా॒గ॒ధేయం॒ జుహ్వ॑తి పర॒మా రా॒ష్ట్రం
 ద॑ధాతి స॒ప్త చ॑ .. 5. 7. 4..

17 యథా॒ వై పు॒త్రో జా॒తో మ్రి॒యత॑ ఏ॒వం వా ఏ॒ష మ్రి॑యతే॒ యస్యా॒గ్నిరుఖ్య॑
 ఉ॒ద్వాయ॑తి॒ యన్ని॑ర్మం॒థ్యం॑ కు॒ర్యాద్వి చ్ఛిం॑ద్యా॒ద్భ్రాతృ॑వ్యమస్మై జనయే॒థ్స
 ఏ॒వ పునః॑ ప॒రీధ్యః॒ స్వాదే॒వైనం॒ యోనే᳚ర్జనయతి॒ నాస్మై॒ భ్రాతృ॑వ్యం జనయతి॒
 తమో॒ వా ఏ॒తం గృ॑హ్ణాతి॒ యస్యా॒గ్నిరుఖ్య॑ ఉ॒ద్వాయ॑తి మృ॒త్యుస్తమః॑ కృ॒ష్ణం
 వాసః॑ కృ॒ష్ణా ధే॒నుర్దక్షి॑ణా॒ తమ॑సై॒

18 వ తమో॑ మృ॒త్యుమప॑ హతే॒ హిర॑ణ్యం దదాతి॒ జ్యోతి॒ర్వై హిర॑ణ్యం॒ జ్యోతి॑షై॒వ
 తమోఽప॑ హ॒తేఽథో॒ తేజో॒ వై హిర॑ణ్యం॒ తేజ॑ ఏ॒వాత్మంధ॑త్తే॒ సువ॒ర్న ఘ॒ర్మః
 స్వాహా॒ సువ॒ర్నార్కః స్వాహా॒ సువ॒ర్న శు॒క్రః స్వాహా॒ సువ॒ర్న జ్యోతిః॒ స్వాహా॒ సువ॒ర్న
 సూర్యః॒ స్వాహా॒ర్కో వా ఏ॒ష యద॒గ్నిర॒సావా॑ది॒త్యో᳚

19 ఽశ్వమే॒ధో యదే॒తా ఆహు॑తీర్జు॒హోత్య॑ర్కాశ్వమే॒ధయో॑రే॒వ జ్యోతీꣳ॑షి॒ సం
 ద॑ధాత్యే॒ష హ॒ త్వా అ॑ర్కాశ్వమే॒ధీ యస్యై॒తద॒గ్నౌ క్రి॒యత॒ ఆపో॒ వా ఇ॒దమగ్రే॑
 సలి॒లమా॑సీ॒థ్స ఏ॒తాం ప్ర॒జాప॑తిః ప్రథ॒మాం చితి॑మపశ్య॒త్తాముపా॑ధత్త॒
 తది॒యమ॑భవ॒త్తం వి॒శ్వక॑ర్మాబ్రవీ॒దుప॒ త్వాయా॒నీతి॒ నేహ లో॒కో᳚ఽస్తీత్య॑

20 బ్రవీ॒థ్స ఏ॒తాం ద్వి॒తీయాం॒ చితి॑మపశ్య॒త్తాముపా॑ధత్త॒
 తదం॒తరి॑క్షమభవ॒థ్స య॒జ్ఞః ప్ర॒జాప॑తిమబ్రవీ॒దుప॒ త్వాయా॒నీతి॒
 నేహ లో॒కో᳚ఽస్తీత్య॑బ్రవీ॒థ్స వి॒శ్వక॑ర్మాణమబ్రవీ॒దుప॒ త్వాయా॒నీతి॒ కేన॑
 మో॒పైష్య॒సీతి॒ దిశ్యా॑భి॒రిత్య॑బ్రవీ॒త్తం దిశ్యా॑భిరు॒పైత్తా ఉపా॑ధత్త॒ తా దిశో॑

21 ఽభవం॒థ్స ప॑రమే॒ష్ఠీ ప్ర॒జాప॑తిమబ్రవీ॒దుప॒ త్వాయా॒నీతి॒ నేహ
 లో॒కో᳚ఽస్తీత్య॑బ్రవీ॒థ్స వి॒శ్వక॑ర్మాణం చ య॒జ్ఞం చా᳚బ్రవీ॒దుప॑ వా॒మాయా॒నీతి॒
 నేహ లో॒కో᳚ఽస్తీత్య॑బ్రూతా॒ꣳ॒ స ఏ॒తాం తృ॒తీయాం॒ చితి॑మపశ్య॒త్తాముపా॑ధత్త॒
 తద॒సావ॑భవ॒థ్స ఆ॑ది॒త్యః ప్ర॒జాప॑తిమబ్రవీ॒దుప॒ త్వా

22 ఽయా॒నీతి॒ నేహ లో॒కో᳚ఽస్తీత్య॑బ్రవీ॒థ్స వి॒శ్వక॑ర్మాణం చ య॒జ్ఞం
 చా᳚బ్రవీ॒దుప॑ వా॒మాయా॒నీతి॒ నేహ లో॒కో᳚ఽస్తీత్య॑బ్రూతా॒ꣳ॒ స
 ప॑రమే॒ష్ఠిన॑మబ్రవీ॒దుప॒ త్వాయా॒నీతి॒ కేన॑ మో॒పైష్య॒సీతి॑ లోకం
 పృ॒ణయేత్య॑బ్రవీ॒త్తం లో॑కం పృ॒ణయో॒పైత్తస్మా॒దయా॑తయామ్నీ లోకం
 పృ॒ణాఽయా॑తయామా॒ హ్య॑సా

23 వా॑ది॒త్యస్తానృష॑యోఽబ్రువ॒న్నుప॑ వ॒ ఆయా॒మేతి॒ కేన॑ న ఉ॒పైష్య॒థేతి॑
 భూ॒మ్నేత్య॑బ్రువం॒తాంద్వాభ్యాం॒ చితీ᳚భ్యాము॒పాయం॒థ్స పంచ॑చితీకః॒ సమ॑పద్యత॒
 య ఏ॒వం వి॒ద్వాన॒గ్నిం చి॑ను॒తే భూయా॑నే॒వ భ॑వత్య॒భీమా3ꣳల్లో॒కాంజ॑యతి
 వి॒దురే॑నం దే॒వా అథో॑ ఏ॒తాసా॑మే॒వ దే॒వతా॑నా॒ꣳ॒ సాయు॑జ్యం గచ్ఛతి .. 5. 7. 5.. తమ॑సాఽది॒త్యో᳚ఽస్తీతి॒ దిశ॑ ఆది॒త్యః ప్ర॒జాప॑తిమబ్రవీ॒దుప॑ త్వా॒సౌ
 పంచ॑ చత్వారిꣳశచ్చ .. 5. 7. 5..

24 వయో॒ వా అ॒గ్నిర్యద॑గ్ని॒చిత్ ప॒క్షిణో᳚ఽశ్నీ॒యాత్
 తమే॒వాగ్నిమ॑ద్యా॒దార్తి॒మార్చ్ఛే᳚థ్సంవథ్స॒రం వ్ర॒తం చ॑రేథ్సంవథ్స॒రꣳ
 హి వ్ర॒తం నాతి॑ ప॒శుర్వా ఏ॒ష యద॒గ్నిర్హి॒నస్తి॒ ఖలు॒ వై తం ప॒శుర్య
 ఏ॑నం పు॒రస్తా᳚త్ప్ర॒త్యంచ॑ముప॒ చర॑తి॒ తస్మా᳚త్ప॒శ్చాత్ప్రాఙు॑ప॒చర్య॑
 ఆ॒త్మనోఽహిꣳ॑సాయై॒ తేజో॑ఽసి॒ తేజో॑ మే యచ్ఛ పృథి॒వీం య॑చ్ఛ

25 పృథి॒వ్యై మా॑ పాహి॒ జ్యోతి॑రసి॒ జ్యోతి॑ర్మే యచ్ఛాం॒తరి॑క్షం
 యచ్ఛాం॒తరి॑క్షాన్మా పాహి॒ సువ॑రసి॒ సువ॑ర్మే యచ్ఛ॒ దివం॑ యచ్ఛ ది॒వో
 మా॑ పా॒హీత్యా॑హై॒తాభి॒ర్వా ఇ॒మే లో॒కా విధృ॑తా॒ యదే॒తా ఉ॑ప॒దధా᳚త్యే॒షాం
 లో॒కానాం॒ విధృ॑త్యై స్వయమాతృ॒ణ్ణా ఉ॑ప॒ధాయ॑ హిరణ్యేష్ట॒కా ఉప॑ దధాతీ॒మే
 వై లో॒కాః స్వ॑యమాతృ॒ణ్ణా జ్యోతి॒ర్॒హిర॑ణ్యం॒ యథ్స్వ॑యమాతృ॒ణ్ణా ఉ॑ప॒ధాయ॑

26 హిరణ్యేష్ట॒కా ఉ॑ప॒దధా॑తీ॒మానే॒వైతాభి॑ర్లో॒కాంజ్యోతి॑ష్మతః కురు॒తేఽథో॑
 ఏ॒తాభి॑రే॒వాస్మా॑ ఇ॒మే లో॒కాః ప్ర భాం᳚తి॒ యాస్తే॑ అగ్నే॒ సూర్యే॒ రుచ॑ ఉద్య॒తో
 దివ॑మాత॒న్వంతి॑ ర॒శ్మిభిః॑ . తాభిః॒ సర్వా॑భీ రు॒చే జనా॑య నస్కృధి .. యా
 వో॑ దేవాః॒ సూర్యే॒ రుచో॒ గోష్వశ్వే॑షు॒ యా రుచః॑ . ఇంద్రా᳚గ్నీ॒ తాభిః॒ సర్వా॑భీ॒
 రుచం॑ నో ధత్త బృహస్పతే .. రుచం॑ నో ధేహి

27 బ్రాహ్మ॒ణేషు॒ రుచ॒ꣳ॒ రాజ॑సు నస్కృధి . రుచం॑ వి॒శ్యే॑షు శూ॒ద్రేషు॒
 మయి॑ ధేహి రు॒చా రుచం᳚ .. ద్వే॒ధా వా అ॒గ్నిం చి॑క్యా॒నస్య॒ యశ॑ ఇంద్రి॒యం
 గ॑చ్ఛత్య॒గ్నిం వా॑ చి॒తమీ॑జా॒నం వా॒ యదే॒తా ఆహు॑తీర్జు॒హోత్యా॒త్మన్నే॒వ యశ॑
 ఇంద్రి॒యం ధ॑త్త ఈశ్వ॒రో వా ఏ॒ష ఆర్తి॒మార్తో॒ఱ్యో᳚ఽగ్నిం చి॒న్వన్న॑ధి॒ క్రామ॑తి॒
 తత్త్వా॑ యామి॒ బ్రహ్మ॑ణా॒ వంద॑మాన॒ ఇతి॑ వారు॒ణ్యర్చా

28 జు॑హుయా॒చ్ఛాంతి॑రే॒వైషాగ్నేర్గుప్తి॑రా॒త్మనో॑ హ॒విష్కృ॑తో॒
 వా ఏ॒ష యో᳚ఽగ్నిం చి॑ను॒తే యథా॒ వై హ॒విః స్కంద॑త్యే॒వం వా ఏ॒ష
 స్కం॑దతి॒ యో᳚ఽగ్నిం చి॒త్వా స్త్రియ॑ము॒పైతి॑ మైత్రావరు॒ణ్యామిక్ష॑యా యజేత
 మైత్రావరు॒ణతా॑మే॒వోపై᳚త్యా॒త్మనోఽస్కం॑దాయ॒ యో వా అ॒గ్నిమృ॑తు॒స్థాం
 వేద॒ర్తురృ॑తురస్మై॒ కల్ప॑మాన ఏతి॒ ప్రత్యే॒వ తి॑ష్ఠతి సంవథ్స॒రో వా అ॒గ్నిర్

29 ఋతు॒స్థాస్తస్య॑ వసం॒తః శిరో᳚ గ్రీ॒ష్మో దక్షి॑ణః ప॒క్షో
 వ॒ర్॒షాః పుచ్ఛꣳ॑ శ॒రదుత్త॑రః ప॒క్షో హే॑మం॒తో మధ్యం॑
 పూర్వప॒క్షాశ్చిత॑యోఽపరప॒క్షాః పురీ॑షమహోరా॒త్రాణీష్ట॑కా ఏ॒ష వా
 అ॒గ్నిరృ॑తు॒స్థా య ఏ॒వం వేద॒ర్తురృ॑తురస్మై॒ కల్ప॑మాన ఏతి॒ ప్రత్యే॒వ
 తి॑ష్ఠతి ప్ర॒జాప॑తి॒ర్వా ఏ॒తం జ్యైష్ఠ్య॑కామో॒ న్య॑ధత్త॒ తతో॒ వై
 స జ్యైష్ఠ్య॑మగచ్ఛ॒ద్య ఏ॒వం వి॒ద్వాన॒గ్నిం చి॑ను॒తే జ్యైష్ఠ్య॑మే॒వ
 గ॑చ్ఛతి .. 5. 7. 6.. పృ॒థి॒వీం య॑చ్ఛ॒ యథ్స్వ॑యమాతృ॒ణ్ణా ఉ॑ప॒ధాయ॑
 ధేహ్యృ॒చాఽగ్నిశ్చి॑ను॒తే త్రీణి॑ చ .. 5. 7. 6..

30 యదాకూ॑తాథ్స॒మసు॑స్రోద్ధృ॒దో వా॒ మన॑సో వా॒ సంభృ॑తం॒ చక్షు॑షో వా .
 తమను॒ ప్రేహి॑ సుకృ॒తస్య॑ లో॒కం యత్రర్ష॑యః ప్రథమ॒జా యే పు॑రా॒ణాః .. ఏ॒తꣳ
 స॑ధస్థ॒ పరి॑ తే దదామి॒ యమా॒వహా᳚చ్ఛేవ॒ధిం జా॒తవే॑దాః . అ॒న్వా॒గం॒తా
 య॒జ్ఞప॑తిర్వో॒ అత్ర॒ త2ꣳ స్మ॑ జానీత పర॒మే వ్యో॑మన్ .. జా॒నీ॒తాదే॑నం పర॒మే
 వ్యో॑మం॒దేవాః᳚ సధస్థా వి॒ద రూ॒పమ॑స్య . యదా॒గచ్ఛా᳚త్

31 ప॒థిభి॑ర్దేవ॒యానై॑రిష్టాపూ॒ర్తే కృ॑ణుతాదా॒విర॑స్మై .. సం ప్ర
 చ్య॑వధ్వ॒మను॒ సం ప్ర యా॒తాగ్నే॑ ప॒థో దే॑వ॒యానా᳚న్ కృణుధ్వం .
 అ॒స్మింథ్స॒ధస్థే॒ అధ్యుత్త॑రస్మి॒న్విశ్వే॑ దేవా॒ యజ॑మానశ్చ సీదత ..

 ప్రస్త॒రేణ॑ పరి॒ధినా᳚ స్రు॒చా వేద్యా॑ చ బ॒ర్॒హిషా᳚ . ఋ॒చేమం య॒జ్ఞం నో॑
 వహ॒ సువ॑ర్దే॒వేషు॒ గంత॑వే .. యది॒ష్టం యత్ప॑రా॒దానం॒ యద్ద॒త్తం యా చ॒
 దక్షి॑ణా . త

32 ద॒గ్నిర్వై᳚శ్వకర్మ॒ణః సువ॑ర్దే॒వేషు॑ నో దధత్ .. యేనా॑ స॒హస్రం॒ వహ॑సి॒
 యేనా᳚గ్నే సర్వవేద॒సం . తేనే॒మం య॒జ్ఞం నో॑ వహ॒ సువ॑ర్దే॒వేషు॒ గంత॑వే ..

 యేనా᳚గ్నే॒ దక్షి॑ణా యు॒క్తా య॒జ్ఞం వహం॑త్యృ॒త్విజః॑ . తేనే॒మం య॒జ్ఞం నో॑ వహ॒
 సువ॑ర్దే॒వేషు॒ గంత॑వే .. యేనా᳚గ్నే సు॒కృతః॑ ప॒థా మధో॒ర్ధారా᳚ వ్యాన॒శుః .
 తేనే॒మం య॒జ్ఞం నో॑ వహ॒ సువ॑ర్దే॒వేషు॒ గంత॑వే .. యత్ర॒ ధారా॒ అన॑పేతా॒
 మధో᳚ర్ఘృ॒తస్య॑ చ॒ యాః . తద॒గ్నిర్వై᳚శ్వకర్మ॒ణః సువ॑ర్దే॒వేషు॑ నో దధత్
 .. 5. 7. 7.. ఆ॒గచ్ఛా॒త్తద్వ్యా॑న॒శుస్తేనే॒మం య॒జ్ఞం నో॑ వహ॒ సువ॑ర్దే॒వేషు॒
 గంత॑వే॒ చతు॑ర్దశ చ .. 5. 7. 7..

33 యాస్తే॑ అగ్నే స॒మిధో॒ యాని॒ ధామ॒ యా జి॒హ్వా జా॑తవేదో॒ యో అ॒ర్చిః
 . యే తే॑ అగ్నే మే॒డయో॒ య ఇంద॑వ॒స్తేభి॑రా॒త్మానం॑ చినుహి ప్రజా॒నన్ ..

 ఉ॒థ్స॒న్న॒య॒జ్ఞో వా ఏ॒ష యద॒గ్నిః కిం వాహై॒తస్య॑ క్రి॒యతే॒ కిం వా॒ న యద్వా
 అ॑ధ్వ॒ర్యుర॒గ్నేశ్చి॒న్వన్నం॑త॒రేత్యా॒త్మనో॒ వై తదం॒తరే॑తి॒ యాస్తే॑ అగ్నే
 స॒మిధో॒ యాని॒

34 ధామేత్యా॑హై॒షా వా అ॒గ్నేః స్వ॑యం చి॒తిర॒గ్నిరే॒వ తద॒గ్నిం చి॑నోతి॒
 నాధ్వ॒ర్యురా॒త్మనో॒ఽన్తరే॑తి॒ చత॑స్ర॒ ఆశాః॒ ప్ర చ॑రంత్వ॒గ్నయ॑ ఇ॒మం
 నో॑ య॒జ్ఞం న॑యతు ప్రజా॒నన్ . ఘృ॒తం పిన్వ॑న్న॒జరꣳ॑ సు॒వీరం॒
 బ్రహ్మ॑ స॒మిద్భ॑వ॒త్యాహు॑తీనాం .. సు॒వ॒ర్గాయ॒ వా ఏ॒ష లో॒కాయోప॑ ధీయతే॒
 యత్కూ॒ర్మశ్చత॑స్ర॒ ఆశాః॒ ప్ర చ॑రంత్వ॒గ్నయ॒ ఇత్యా॑హ॒

35 దిశ॑ ఏ॒వైతేన॒ ప్ర జా॑నాతీ॒మం నో॑ య॒జ్ఞం న॑యతు ప్రజా॒నన్నిత్యా॑హ
 సువ॒ర్గస్య॑ లో॒కస్యా॒భినీ᳚త్యై॒ బ్రహ్మ॑ స॒మిద్భ॑వ॒త్యాహు॑తీనా॒మిత్యా॑హ॒
 బ్రహ్మ॑ణా॒ వై దే॒వాః సు॑వ॒ర్గం లో॒కమా॑య॒న్॒ యద్బ్రహ్మ॑ణ్వత్యోప॒దధా॑తి॒
 బ్రహ్మ॑ణై॒వ తద్యజ॑మానః సువ॒ర్గం లో॒కమే॑తి ప్ర॒జాప॑తి॒ర్వా ఏ॒ష యద॒గ్నిస్తస్య॑
 ప్ర॒జాః ప॒శవ॒శ్ఛందాꣳ॑సి రూ॒పꣳ సర్వా॒న్॒ వర్ణా॒నిష్ట॑కానాం
 కుర్యాద్రూ॒పేణై॒వ ప్ర॒జాం ప॒శూఙ్ఛందా॒గ్॒స్యవ॑ రుం॒ధేఽథో᳚ ప్ర॒జాభ్య॑
 ఏ॒వైనం॑ ప॒శుభ్య॒శ్ఛందో᳚భ్యోఽవ॒రుద్ధ్య॑ చినుతే .. 5. 7. 8.. యాన్య॒గ్నయ॒
 ఇత్యా॒హేష్ట॑కానా॒ꣳ॒ షోడ॑శ చ .. 5. 7. 8..

36 మయి॑ గృహ్ణా॒మ్యగ్రే॑ అ॒గ్నిꣳ రా॒యస్పోషా॑య సుప్రజా॒స్త్వాయ॑ సు॒వీర్యా॑య
 . మయి॑ ప్ర॒జాం మయి॒ వర్చో॑ దధా॒మ్యరి॑ష్టాః స్యామ త॒నువా॑ సు॒వీరాః᳚ ..

 యో నో॑ అ॒గ్నిః పి॑తరో హృ॒థ్స్వం॑తరమ॑ర్త్యో॒ మర్త్యాꣳ॑ ఆ వి॒వేశ॑ .
 తమా॒త్మన్పరి॑ గృహ్ణీమహే వ॒యం మా సో అ॒స్మాꣳ అ॑వ॒హాయ॒ పరా॑ గాత్ ..

 యద॑ధ్వ॒ర్యురా॒త్మన్న॒గ్నిమగృ॑హీత్వా॒గ్నిం చి॑ను॒యాద్యో᳚ఽస్య॒ స్వో᳚ఽగ్నిస్తమపి॒

37 యజ॑మానాయ చినుయాద॒గ్నిం ఖలు॒ వై ప॒శవోఽనూప॑ తిష్ఠంతేఽప॒క్రాము॑కా
 అస్మాత్ప॒శవః॑ స్యు॒ర్మయి॑ గృహ్ణా॒మ్యగ్రే॑ అ॒గ్నిమిత్యా॑హా॒త్మన్నే॒వ
 స్వమ॒గ్నిం దా॑ధార॒ నాస్మా᳚త్ప॒శవోఽప॑ క్రామంతి బ్రహ్మవా॒దినో॑ వదంతి॒
 యన్మృచ్చాప॑శ్చా॒గ్నేర॑నా॒ద్యమథ॒ కస్మా᳚న్మృ॒దా చా॒ద్భిశ్చా॒గ్నిశ్చీ॑యత॒
 ఇతి॒ యద॒ద్భిః సం॒యౌ

38 త్యాపో॒ వై సర్వా॑ దే॒వతా॑ దే॒వతా॑భిరే॒వైన॒ꣳ॒ సꣳ సృ॑జతి॒ యన్మృ॒దా
 చి॒నోతీ॒యం వా అ॒గ్నిర్వై᳚శ్వాన॒రో᳚ఽగ్నినై॒వ తద॒గ్నిం చి॑నోతి బ్రహ్మవా॒దినో॑
 వదంతి॒ యన్మృ॒దా చా॒ద్భిశ్చా॒గ్నిశ్చీ॒యతేథ॒ కస్మా॑ద॒గ్నిరు॑చ్యత॒ ఇతి॒
 యచ్చ్ఛందో॑భిశ్చి॒నోత్య॒గ్నయో॒ వై ఛందాꣳ॑సి॒ తస్మా॑ద॒గ్నిరు॑చ్య॒తేఽథో॑
 ఇ॒యం వా అ॒గ్నిర్వై᳚శ్వాన॒రో యన్

39 మృ॒దా చి॒నోతి॒ తస్మా॑ద॒గ్నిరు॑చ్యతే హిరణ్యేష్ట॒కా ఉప॑ దధాతి॒ జ్యోతి॒ర్వై
 హిర॑ణ్యం॒ జ్యోతి॑రే॒వాస్మిం॑దధా॒త్యథో॒ తేజో॒ వై హిర॑ణ్యం॒ తేజ॑ ఏ॒వాత్మంధ॑త్తే॒
 యో వా అ॒గ్నిꣳ స॒ర్వతో॑ముఖం చిను॒తే సర్వా॑ సు ప్ర॒జాస్వన్న॑మత్తి॒ సర్వా॒
 దిశో॒ఽభి జ॑యతి గాయ॒త్రీం పు॒రస్తా॒దుప॑ దధాతి త్రి॒ష్టుభం॑ దక్షిణ॒తో
 జగ॑తీం ప॒శ్చాద॑ను॒ష్టుభ॑ముత్తర॒తః పం॒క్తిం మధ్య॑ ఏ॒ష వా అ॒గ్నిః
 స॒ర్వతో॑ముఖ॒స్తం య ఏ॒వం వి॒ద్వాగ్శ్చి॑ను॒తే సర్వా॑సు ప్ర॒జాస్వన్న॑మత్తి॒ సర్వా॒
 దిశో॒ఽభి జ॑య॒త్యథో॑ ది॒శ్యే॑వ దిశం॒ ప్ర వ॑యతి॒ తస్మా᳚ద్ది॒శి దిక్ప్రోతా᳚ ..

 5. 7. 9.. అపి॑ సం॒యౌతి॑ వైశ్వాన॒రో యదే॒ష వై పంచ॑విꣳశతిశ్చ .. 5. 7. 9..

40 ప్ర॒జాప॑తిర॒గ్నిమ॑సృజత॒ సో᳚ఽస్మాథ్సృ॒ష్టః ప్రాఙ్ప్రాద్ర॑వ॒త్తస్మా॒
 అశ్వం॒ ప్రత్యా᳚స్య॒థ్స ద॑క్షి॒ణావ॑ర్తత॒ తస్మై॑ వృ॒ష్ణిం ప్రత్యా᳚స్య॒థ్స
 ప్ర॒త్యఙ్ఙావ॑ర్తత॒ తస్మా॑ ఋష॒భం ప్రత్యా᳚స్య॒థ్స ఉద॒ఙ్ఙావ॑ర్తత॒
 తస్మై॑ బ॒స్తం ప్రత్యా᳚స్య॒థ్స ఊ॒ర్ధ్వో᳚ఽద్రవ॒త్తస్మై॒ పురు॑షం॒
 ప్రత్యా᳚స్య॒ద్యత్ప॑శుశీ॒ర్॒షాణ్యు॑ప॒దధా॑తి స॒ర్వత॑ ఏ॒వైన॑

41 మవ॒రుధ్య॑ చినుత ఏ॒తా వై ప్రా॑ణ॒భృత॒శ్చక్షు॑ష్మతీ॒రిష్ట॑కా॒
 యత్ప॑శుశీ॒ర్॒షాణి॒ యత్ప॑శుశీ॒ర్॒షాణ్యు॑ప॒దధా॑తి॒ తాభి॑రే॒వ
 యజ॑మానో॒ఽముష్మి॑3ꣳల్లో॒కే ప్రాణి॒త్యథో॒ తాభి॑రే॒వాస్మా॑ ఇ॒మే లో॒కాః ప్ర భాం᳚తి
 మృ॒దాభి॒లిప్యోప॑ దధాతి మేధ్య॒త్వాయ॑ ప॒శుర్వా ఏ॒ష యద॒గ్నిరన్నం॑ ప॒శవ॑
 ఏ॒ష ఖలు॒ వా అ॒గ్నిర్యత్ప॑శుశీ॒ర్॒షాణి॒ యం కా॒మయే॑త॒ కనీ॑యో॒ఽస్యాన్నగ్గ్॑

42 స్యా॒దితి॑ సంత॒రాం తస్య॑ పశుశీ॒ర్॒షాణ్యుప॑ దధ్యా॒త్కనీ॑య ఏ॒వాస్యాన్నం॑
 భవతి॒ యం కా॒మయే॑త స॒మావ॑ద॒స్యాన్నగ్గ్॑ స్యా॒దితి॑ మధ్య॒తస్తస్యోప॑
 దధ్యాథ్స॒మావ॑దే॒వాస్యాన్నం॑ భవతి॒ యం కా॒మయే॑త॒ భూయో॒ఽస్యాన్నగ్గ్॑
 స్యా॒దిత్యంతే॑షు॒ తస్య॑ వ్యు॒దూహ్యోప॑ దధ్యాదంత॒త ఏ॒వాస్మా॒ అన్న॒మవ॑ రుంధే॒
 భూయో॒ఽస్యాన్నం॑ భవతి .. 5. 7. 10.. ఏ॒వ॒మ॒స్యాఽన్నం॒ భూయో॒ఽస్యాఽన్నం॑ భవతి ..

 5. 7. 10..

43 స్తే॒గాంద2ꣳష్ట్రా᳚భ్యాం మం॒డూకాం॒జంభ్యే॑భి॒రాద॑కాం
 ఖా॒దేనోర్జꣳ॑ సꣳసూ॒దేనార॑ణ్యం॒ జాంబీ॑లేన॒ మృదం॑ బ॒ర్॒స్వే॑భిః॒
 శర్క॑రాభి॒రవ॑కా॒మవ॑కాభిః॒ శర్క॑రాముథ్సా॒దేన॑ జి॒హ్వామ॑వక్రం॒దేన॒
 తాలు॒ꣳ॒ సర॑స్వతీం జిహ్వా॒గ్రేణ॑ .. 5. 7. 11.. స్తే॒గాంద్వావిꣳ॑శతిః .. 5. 7. 11..

44 వాజ॒ꣳ॒ హనూ᳚భ్యామ॒ప ఆ॒స్యే॑నాది॒త్యాం
 ఛ్మశ్రు॑భిరుపయా॒మమధ॑రే॒ణోష్ఠే॑న॒ సదుత్త॑రే॒ణాంత॑రేణానూకా॒శం
 ప్ర॑కా॒శేన॒ బాహ్యగ్గ్॑ స్తనయి॒త్నుం ని॑ర్బా॒ధేన॑ సూర్యా॒గ్నీ చక్షు॑ర్భ్యాం వి॒ద్యుతౌ॑
 క॒నాన॑కాభ్యామ॒శనిం॑ మ॒స్తిష్కే॑ణ॒ బలం॑ మ॒జ్జభిః॑ .. 5. 7. 12.. వాజం॒
 పంచ॑విꣳశతిః .. 5. 7. 12..

45 కూ॒ర్మాఙ్ఛ॒ఫైర॒చ్ఛలా॑భిః క॒పింజ॑లాం॒థ్సామ॒ కుష్ఠి॑కాభిర్జ॒వం
 జంఘా॑భిరగ॒దం జాను॑భ్యాం వీ॒ర్యం॑ కు॒హాభ్యాం᳚ భ॒యం ప్ర॑చా॒లాభ్యాం॒
 గుహో॑పప॒క్షాభ్యా॑మ॒శ్వినా॒వꣳసా᳚భ్యా॒మది॑తిꣳ శీ॒ర్॒ష్ణా నిరృ॑తిం॒
 నిర్జా᳚ల్మకేన శీ॒ర్ష్ణా .. 5. 7. 13.. కూ॒ర్మాంత్రయో॑విꣳశతిః .. 5. 7. 13..

46 యోక్త్రం॒ గృధ్రా॑భిర్యు॒గమాన॑తేన చి॒త్తం మన్యా॑భిః సంక్రో॒శాన్ప్రా॒ణైః
 ప్ర॑కా॒శేన॒ త్వచం॑ పరాకా॒శేనాంత॑రాం మ॒శకా॒న్కేశై॒రింద్ర॒గ్గ్॒ స్వప॑సా॒
 వహే॑న॒ బృహ॒స్పతిꣳ॑ శకునిసా॒దేన॒ రథ॑ము॒ష్ణిహా॑భిః .. 5. 7. 14..

 యోక్త్ర॒మేక॑విꣳశతిః .. 5. 7. 14..

47 మి॒త్రావరు॑ణౌ॒ శ్రోణీ᳚భ్యామింద్రా॒గ్నీ శి॑ఖం॒డాభ్యా॒మింద్రా॒బృహ॒స్పతీ॑
 ఊ॒రుభ్యా॒మింద్రా॒విష్ణూ॑ అష్ఠీ॒వద్భ్యాꣳ॑ సవి॒తారం॒ పుచ్ఛే॑న
 గంధ॒ర్వాఙ్ఛేపే॑నాప్స॒రసో॑ ము॒ష్కాభ్యాం॒ పవ॑మానం పా॒యునా॑ ప॒విత్రం॒
 పోత్రా᳚భ్యామా॒క్రమ॑ణ2ꣳ స్థూ॒రాభ్యాం᳚ ప్రతి॒క్రమ॑ణం॒ కుష్ఠా᳚భ్యాం .. 5. 7. 15..

48 ఇంద్ర॑స్య క్రో॒డోది॑త్యై పాజ॒స్యం॑ ది॒శాం జ॒త్రవో॑
 జీ॒మూతా᳚న్హృదయౌప॒శాభ్యా॑మం॒తరి॑క్షం పురి॒తతా॒ నభ॑ ఉద॒ర్యే॑ణేంద్రా॒ణీం
 ప్లీ॒హ్నా వ॒ల్మీకా᳚న్క్లో॒మ్నా గి॒రీన్ప్లా॒శిభిః॑ సము॒ద్రము॒దరే॑ణ వైశ్వాన॒రం
 భస్మ॑నా .. 5. 7. 16.. మి॒త్రావరు॑ణా॒వింద్ర॑స్య॒ ద్వావిꣳ॑శతి॒ర్ద్వావిꣳ॑శతిః
 .. 5. 7. 16..

49 పూ॒ష్ణో వ॑ని॒ష్ఠురం॑ధా॒హేస్స్థూ॑రగు॒దా స॒ర్పాన్గుదా॑భిర్ ఋ॒తూన్
 పృ॒ష్టీభి॒ర్దివం॑ పృ॒ష్ఠేన॒ వసూ॑నాం ప్రథ॒మా కీక॑సా రు॒ద్రాణాం᳚
 ద్వి॒తీయా॑ది॒త్యానాం᳚ తృ॒తీయాంగి॑రసాం చతు॒ర్థీ సా॒ధ్యానాం᳚ పంచ॒మీ విశ్వే॑షాం
 దే॒వానాꣳ॑ ష॒ష్ఠీ .. 5. 7. 17.. పూ॒ష్ణశ్చతు॑ర్విꣳశతిః .. 5. 7. 17..

50 ఓజో᳚ గ్రీ॒వాభి॒ర్నిరృ॑తిమ॒స్థభి॒రింద్ర॒గ్గ్॒ స్వప॑సా॒ వహే॑న రు॒ద్రస్య॑
 విచ॒లః స్కం॒ధో॑ఽహోరా॒త్రయో᳚ర్ద్వి॒తీయో᳚ఽర్ధమా॒సానాం᳚ తృ॒తీయో॑ మా॒సాం
 చ॑తు॒ర్థ ఋ॑తూ॒నాం పం॑చ॒మః సం॑వథ్స॒రస్య॑ ష॒ష్ఠః .. 5. 7. 18..

 ఓజో॑విꣳశ॒తిః .. 5. 7. 18..

51 ఆ॒నం॒దం నం॒దథు॑నా॒ కామం॑ ప్రత్యా॒సాభ్యాం᳚ భ॒యꣳ శి॑తీ॒మభ్యాం᳚
 ప్ర॒శిషం॑ ప్రశా॒సాభ్యాꣳ॑ సూర్యాచంద్ర॒మసౌ॒ వృక్యా᳚భ్యాగ్ శ్యామశబ॒లౌ
 మత॑స్నాభ్యాం॒ వ్యు॑ష్టిꣳ రూ॒పేణ॒ నిమ్రు॑క్తి॒మరూ॑పేణ .. 5. 7. 19.. ఆ॒నం॒దꣳ
 షోడ॑శ .. 5. 7. 19..

52 అహ॑ర్మా॒ꣳ॒సేన॒ రాత్రిం॒ పీవ॑సా॒పో యూ॒షేణ॑ ఘృ॒తꣳ రసే॑న॒
 శ్యాం వస॑యా దూ॒షీకా॑భిర్హ్రా॒దుని॒మశ్రు॑భిః॒ పృష్వాం॒ దివꣳ॑ రూ॒పేణ॒
 నక్ష॑త్రాణి॒ ప్రతి॑రూపేణ పృథి॒వీం చర్మ॑ణా ఛ॒వీం ఛ॒వ్యో॑పాకృ॑తాయ॒
 స్వాహాల॑బ్ధాయ॒ స్వాహా॑ హు॒తాయ॒ స్వాహా᳚ .. 5. 7. 20.. అహ॑ర॒ష్టా విꣳ॑శతిః ..

 5. 7. 20..

53 అ॒గ్నేః ప॑క్ష॒తిః సర॑స్వత్యై॒ నిప॑క్షతిః॒ సోమ॑స్య తృ॒తీయా॒పాం
 చ॑తు॒ర్థ్యోష॑ధీనాం పంచ॒మీ సం॑వథ్స॒రస్య॑ ష॒ష్ఠీ మ॒రుతాꣳ॑ సప్త॒మీ
 బృహ॒స్పతే॑రష్ట॒మీ మి॒త్రస్య॑ నవ॒మీ వరు॑ణస్య దశ॒మీంద్ర॑స్యైకాద॒శీ
 విశ్వే॑షాం దే॒వానాం᳚ ద్వాద॒శీ ద్యావా॑పృథి॒వ్యోః పా॒ర్శ్వం య॒మస్య॑ పాటూ॒రః ..

 5. 7. 21.. అ॒గ్నేరేకా॒న్న త్రి॒ꣳ॒శత్ .. 5. 7. 21..

54 వా॒యోః ప॑క్ష॒తిః సర॑స్వతో॒ నిప॑క్షతిశ్చ॒చంద్రమ॑సస్తృ॒తీయా॒
 నక్ష॑త్రాణాం చతు॒ర్థీ స॑వి॒తుః పం॑చ॒మీ రు॒ద్రస్య॑ ష॒ష్ఠీ స॒ర్పాణాꣳ॑
 సప్త॒మ్య॑ర్య॒మ్ణో᳚ఽష్ట॒మీ త్వష్టు॑ర్నవ॒మీ ధా॒తుర్ద॑శ॒మీంద్రా॒ణ్యా
 ఏ॑కాద॒శ్యది॑త్యై ద్వాద॒శీ ద్యావా॑పృథి॒వ్యోః పా॒ర్శ్వం య॒మ్యై॑ పాటూ॒రః .. 5. 7. 22.. వా॒యోర॒ష్టా విꣳ॑శతిః .. 5. 7. 22..

55 పంథా॑మనూ॒వృగ్భ్యా॒ꣳ॒ సంత॑తి2ꣳ స్నావ॒న్యా᳚భ్యా॒ꣳ॒ శుకా᳚న్పి॒త్తేన॑
 హరి॒మాణం॑ య॒క్నా హలీ᳚క్ష్ణాన్పాపవా॒తేన॑ కూ॒శ్మాఙ్ఛక॑భిః శవ॒ర్తానూవ॑ధ్యేన॒
 శునో॑ వి॒శస॑నేన స॒ర్పా3ꣳల్లో॑హితగం॒ధేన॒ వయాꣳ॑సి పక్వగం॒ధేన॑
 పి॒పీలి॑కాః ప్రశా॒దేన॑ .. 5. 7. 23.. పంథాం॒ ద్వావిꣳ॑శతిః .. 5. 7. 23..

56 క్రమై॒రత్య॑క్రమీద్వా॒జీ విశ్వై᳚ర్దే॒వైర్య॒జ్ఞియైః᳚ సంవిదా॒నః . స నో॑
 నయ సుకృ॒తస్య॑ లో॒కం తస్య॑ తే వ॒య2ꣳ స్వ॒ధయా॑ మదేమ .. 5. 7. 24..

 క్రమై॑ర॒ష్టాద॑శ .. 5. 7. 24..

57 ద్యౌస్తే॑ పృ॒ష్ఠం పృ॑థి॒వీ స॒ధస్థ॑మా॒త్మాంతరి॑క్షꣳ సము॒ద్రో యోనిః॒
 సూర్య॑స్తే॒ చక్షు॒ర్వాతః॑ ప్రా॒ణశ్చం॒ద్రమాః॒ శ్రోత్రం॒ మాసా᳚శ్చార్ధమా॒సాశ్చ॒
 పర్వా᳚ణ్యృ॒తవోంగా॑ని సంవథ్స॒రో మ॑హి॒మా .. 5. 7. 25.. ద్యౌః పంచ॑ విꣳశతిః
 .. 5. 7. 25..

58 అ॒గ్నిః ప॒శురా॑సీ॒త్తేనా॑యజంత॒ స ఏ॒తం లో॒కమ॑జయ॒ద్యస్మి॑న్న॒గ్నిః
 స తే॑ లో॒కస్తం జే᳚ష్య॒స్యథావ॑ జిఘ్ర వా॒యుః ప॒శురా॑సీ॒త్తేనా॑ఽయజంత॒
 స ఏ॒తం లో॒కమ॑జయ॒ద్యస్మి॑న్వా॒యుః స తే॑ లో॒కస్తస్మా᳚త్త్వాం॒తరే᳚ష్యామి॒
 యది॒ నావ॒జిఘ్ర॑స్యాది॒త్యః ప॒శురా॑సీ॒త్తేనా॑యజంత॒ స ఏ॒తం
 లో॒కమ॑జయ॒ద్యస్మి॑న్నాది॒త్యః స తే॑ లో॒కస్తం జే᳚ష్యసి॒ యద్య॑వ॒జిఘ్ర॑సి ..

 5. 7. 26.. యస్మి॑న్న॒ష్టౌ చ॑ .. 5. 7. 26..

 యో వా అయ॑థా దేవతం॒ త్వామ॑గ్న॒ ఇంద్ర॑స్య॒ చిత్తిం॒ యథా॒ వై వయో॒ వై
యదాకూ॑తా॒ద్యాస్తే॑ అగ్నే॒ మయి॑ గృహ్ణామి ప్ర॒జాప॑తిః॒ సో᳚ఽస్మాథ్ స్తే॒గాన్, వాజం॑
కూ॒ర్మాన్, యోక్త్రం॑ మి॒త్రావరు॑ణా॒వింద్ర॑స్య పూ॒ష్ణ ఓజ॑ ఆనం॒దమహ॑ర॒గ్నేర్వా॒యోః
పంథాం॒ క్రమై॒ర్ద్యౌస్తే॒ఽగ్నిః ప॒శురా॑సీ॒థ్షడ్విꣳ॑శతిః ..

 యో వా ఏ॒వాహు॑తిమభవన్ప॒థిభి॑రవ॒రుద్ధ్యా॑నం॒దమ॒ష్టౌ పం॑చా॒శత్ ..

 యో వా అయ॑థా దేవతం॒ యద్య॑వ॒ జిఘ్ర॑సి ..

ఇతి పంచమం కాండం సంపూర్ణం 5..

.. తైత్తిరీయ-సంహితా ..

.. షష్ఠం కాండం ..

.. శ్రీ॒ గు॒రు॒భ్యో॒ న॒మః॒ .. హరిః ఓ(4)మ్ ..

షష్ఠకాండే ప్రథమః ప్రశ్నః 1

1 ప్రా॒చీన॑వꣳశం కరోతి దేవమను॒ష్యా దిశో॒ వ్య॑భజంత॒ ప్రాచీం᳚ దే॒వా
   ద॑క్షి॒ణా పి॒తరః॑ ప్ర॒తీచీం᳚ మను॒ష్యా॑ ఉదీ॑చీꣳ రు॒ద్రా యత్ప్రా॒చీన॑వꣳ
   శం క॒రోతి॑ దేవలో॒కమే॒వ తద్యజ॑మాన ఉ॒పావ॑ర్తతే॒ పరి॑ శ్రయత్యం॒తర్హి॑తో॒
   హి దే॑వలో॒కో మ॑నుష్యలో॒కాన్నాస్మాల్లో॒కాథ్స్వే॑తవ్యమి॒వేత్యా॑హుః॒ కో హి తద్వేద॒
   యద్య॒ముష్మి॑3ꣳల్లో॒కేఽస్తి॑ వా॒ న వేతి॑ ది॒క్ష్వ॑తీకా॒శాన్క॑రో

2 త్యు॒భయో᳚ర్లో॒కయో॑ర॒భిజి॑త్యై కేశశ్మ॒శ్రు వ॑పతే న॒ఖాని॒ ని
   కృం॑తతే మృ॒తా వా ఏ॒షా త్వగ॑మే॒ధ్యా యత్కే॑శశ్మ॒శ్రు మృ॒తామే॒వ
   త్వచ॑మమే॒ధ్యామ॑ప॒హత్య॑ య॒జ్ఞియో॑ భూ॒త్వా మేధ॒ముపై॒త్యంగి॑రసః
   సువ॒ర్గం లో॒కం యంతో॒ఽప్సు దీ᳚క్షాత॒పసీ॒ ప్రావే॑శయన్న॒ప్సు స్నా॑తి సా॒క్షాదే॒వ
   దీ᳚క్షాత॒పసీ॒ అవ॑ రుంధే తీ॒ర్థే స్నా॑తి తీ॒ర్థే హి తే తాం ప్రావే॑శయంతీ॒ర్థే
   స్నా॑తి

3 తీ॒ర్థమే॒వ స॑మా॒నానాం᳚ భవత్య॒పో᳚ఽశ్నాత్యంతర॒త ఏ॒వ మేధ్యో॑
   భవతి॒ వాస॑సా దీక్షయతి సౌ॒మ్యం వై క్షౌమం॑ దే॒వత॑యా॒ సోమ॑మే॒ష
   దే॒వతా॒ముపై॑తి॒ యో దీక్ష॑తే॒ సోమ॑స్య త॒నూర॑సి త॒నువం॑ మే పా॒హీత్యా॑హ॒
   స్వామే॒వ దే॒వతా॒ముపై॒త్యథో॑ ఆ॒శిష॑మే॒వైతామా శా᳚స్తే॒ఽగ్నేస్తూ॑షా॒ధానం॑
   వా॒యోర్వా॑త॒పానం॑ పితృ॒ణాం నీ॒విరోష॑ధీనాం ప్రఘా॒త

4 ఆ॑ది॒త్యానాం᳚ ప్రాచీనతా॒నో విశ్వే॑షాం దే॒వానా॒మోతు॒ర్నక్ష॑త్రాణామతీకా॒శాస్తద్వా
   ఏ॒తథ్స॑ర్వదేవ॒త్యం॑ యద్వాసో॒ యద్వాస॑సా దీ॒క్షయ॑తి॒ సర్వా॑భిరే॒వైనం॑
   దే॒వతా॑భిర్దీక్షయతి బ॒హిఃప్రా॑ణో॒ వై మ॑ను॒ష్య॑స్తస్యాశ॑నం ప్రా॒ణో᳚ఽశ్నాతి॒
   సప్రా॑ణ ఏ॒వ దీ᳚క్షత॒ ఆశి॑తో భవతి॒ యావా॑నే॒వాస్య॑ ప్రా॒ణస్తేన॑ స॒హ
   మేధ॒ముపై॑తి ఘృ॒తం దే॒వానాం॒ మస్తు॑ పితృ॒ణాం నిష్ప॑క్వం మను॒ష్యా॑ణాం॒ తద్వా

5 ఏ॒తథ్స॑ర్వదేవ॒త్యం॑ యన్నవ॑నీతం॒ యన్నవ॑నీతేనాభ్యం॒క్తే సర్వా॑ ఏ॒వ
   దే॒వతాః᳚ ప్రీణాతి॒ ప్రచ్యు॑తో॒ వా ఏ॒షో᳚ఽస్మాల్లో॒కాదగ॑తో దేవలో॒కం యో
   దీ᳚క్షి॒తో᳚ఽన్త॒రేవ॒ నవ॑నీతం॒ తస్మా॒న్నవ॑నీతేనా॒భ్యం॑క్తేఽనులో॒మం
   యజు॑షా॒ వ్యావృ॑త్త్యా॒ ఇంద్రో॑ వృ॒త్రమ॑హం॒తస్య॑ క॒నీని॑కా॒
   పరా॑ఽపత॒త్తదాంజ॑నమభవ॒ద్యదాం॒క్తే చక్షు॑రే॒వ భ్రాతృ॑వ్యస్య వృంక్తే॒
   దక్షి॑ణం॒ పూర్వ॒మాఽఙ్క్తే॑

6 స॒వ్యꣳ హి పూర్వం॑ మను॒ష్యా॑ ఆం॒జతే॒ న ని ధా॑వతే॒ నీవ॒ హి మ॑ను॒ష్యా॑
   ధావం॑తే॒ పంచ॒ కృత్వ॒ ఆఽఙ్క్తే॒ పంచా᳚క్షరా పం॒క్తిః పాంక్తో॑ య॒జ్ఞో
   య॒జ్ఞమే॒వావ॑ రుంధే॒ పరి॑మిత॒మాఽఙ్క్తేఽప॑రిమిత॒ꣳ॒ హి మ॑ను॒ష్యా॑
   ఆం॒జతే॒ సతూ॑ల॒యాఽఽఙ్క్తేఽప॑తూలయా॒ హి మ॑ను॒ష్యా॑ ఆం॒జతే॒ వ్యావృ॑త్త్యై॒
   యదప॑తూలయాంజీ॒త వజ్ర॑ ఇవ స్యా॒థ్సతూ॑ల॒యాంక్తే॑ మిత్ర॒త్వాయే

7 న్ద్రో॑ వృ॒త్రమ॑హం॒థ్సో᳚ఽ2॒పో᳚ఽ2॒భ్య॑మ్రియత॒ తాసాం॒ యన్మేధ్యం॑
   య॒జ్ఞియ॒ꣳ॒ సదే॑వ॒మాసీ॒త్తద॒పోద॑క్రామ॒త్తే ద॒ర్భా అ॑భవ॒న్॒ యద్ద॑ర్భ
   పుంజీ॒లైః ప॒వయ॑తి॒ యా ఏ॒వ మేధ్యా॑ య॒జ్ఞియాః॒ సదే॑వా॒ ఆప॒స్తాభి॑రే॒వైనం॑
   పవయతి॒ ద్వాభ్యాం᳚ పవయత్యహోరా॒త్రాభ్యా॑మే॒వైనం॑ పవయతి త్రి॒భిః ప॑వయతి॒
   త్రయ॑ ఇ॒మే లో॒కా ఏ॒భిరే॒వైనం॑ లో॒కైః ప॑వయతి పం॒చభిః॑

8 పవయతి॒ పంచా᳚క్షరా పం॒క్తిః పాంక్తో॑ య॒జ్ఞో య॒జ్ఞాయై॒వైనం॑ పవయతి
   ష॒డ్భిః ప॑వయతి॒ షడ్వా ఋ॒తవ॑ ఋ॒తుభి॑రే॒వైనం॑ పవయతి స॒ప్తభిః॑
   పవయతి స॒ప్త ఛందాꣳ॑సి॒ ఛందో॑భిరే॒వైనం॑ పవయతి న॒వభిః॑ పవయతి॒
   నవ॒ వై పురు॑షే ప్రా॒ణాః సప్రా॑ణమే॒వైనం॑ పవయ॒త్యేక॑విꣳశత్యా పవయతి॒
   దశ॒ హస్త్యా॑ అం॒గుల॑యో॒ దశ॒ పద్యా॑ ఆ॒త్మైక॑వి॒ꣳ॒శో యావా॑నే॒వ
   పురు॑ష॒స్తమప॑రివర్గం

9 పవయతి చి॒త్పతి॑స్త్వా పునా॒త్విత్యా॑హ॒ మనో॒ వై చి॒త్పతి॒ర్మన॑సై॒వైనం॑
 పవయతి వా॒క్పతి॑స్త్వా పునా॒త్విత్యా॑హ వా॒చైవైనం॑ పవయతి దే॒వస్త్వా॑ సవి॒తా
 పు॑నా॒త్విత్యా॑హ సవి॒తృప్ర॑సూత ఏ॒వైనం॑ పవయతి॒ తస్య॑ తే పవిత్రపతే
 ప॒విత్రే॑ణ॒ యస్మై॒ కం పు॒నే తచ్ఛ॑కేయ॒మిత్యా॑హా॒శిష॑మే॒వైతామా శా᳚స్తే ..

 6. 1. 1.. అ॒తీ॒కా॒శాన్ క॑రో॒త్యవే॑శయంతీ॒ర్థే స్నా॑తి ప్రఘా॒తో మ॑ను॒ష్యా॑ణాం॒
 తద్వా ఆంక్తే॑ మిత్ర॒త్వాయ॑ పం॒చభి॒రప॑రివర్గమ॒ష్టా చ॑త్వారిꣳశచ్చ ..

 6. 1. 1..

10 యావం॑తో॒ వై దే॒వా య॒జ్ఞాయాపు॑నత॒ త ఏ॒వాభ॑వ॒న్॒ య ఏ॒వం వి॒ద్వాన్,
 య॒జ్ఞాయ॑ పునీ॒తే భవ॑త్యే॒వ బ॒హిః ప॑వయి॒త్వాంతః ప్ర పా॑దయతి మనుష్యలో॒క
 ఏ॒వైనం॑ పవయి॒త్వా పూ॒తం దే॑వలో॒కం ప్రణ॑య॒త్యదీ᳚క్షిత॒ ఏక॒యాహు॒త్యేత్యా॑హుః
 స్రు॒వేణ॒ చత॑స్రో జుహోతి దీక్షిత॒త్వాయ॑ స్రు॒చా పం॑చ॒మీం పంచా᳚క్షరా
 పం॒క్తిః పాంక్తో॑ య॒జ్ఞో య॒జ్ఞమే॒వావ॑ రుంధ॒ ఆకూ᳚త్యై ప్ర॒యుజే॒ఽగ్నయే॒

11 స్వాహేత్యా॒హాకూ᳚త్యా॒ హి పురు॑షో య॒జ్ఞమ॒భి ప్ర॑యుం॒క్తే యజే॒యేతి॑
 మే॒ధాయై॒ మన॑సే॒ఽగ్నయే॒ స్వాహేత్యా॑హ మే॒ధయా॒ హి మన॑సా॒ పురు॑షో
 య॒జ్ఞమ॑భి॒గచ్ఛ॑తి॒ సర॑స్వత్యై పూ॒ష్ణే᳚ఽగ్నయే॒ స్వాహేత్యా॑హ॒ వాగ్వై
 సర॑స్వతీ పృథి॒వీ పూ॒షా వా॒చైవ పృ॑థి॒వ్యా య॒జ్ఞం ప్ర యుం॑క్త॒ ఆపో॑
 దేవీర్బృహతీర్విశ్వశంభువ॒ ఇత్యా॑హ॒ యా వై వర్ష్యా॒స్తా

12 ఆపో॑ దే॒వీర్బృ॑హ॒తీర్వి॒శ్వశం॑భువో॒ యదే॒తద్యజు॒ర్న బ్రూ॒యాద్ది॒వ్యా
 ఆపోఽశాం᳚తా ఇ॒మం లో॒కమా గ॑చ్ఛేయు॒రాపో॑ దేవీర్బృహతీర్విశ్వశంభువ॒
 ఇత్యా॑హా॒స్మా ఏ॒వైనా॑ లో॒కాయ॑ శమయతి॒ తస్మా᳚చ్ఛాం॒తా ఇ॒మం లో॒కమా
 గ॑చ్ఛంతి॒ ద్యావా॑పృథి॒వీ ఇత్యా॑హ॒ ద్యావా॑పృథి॒వ్యోర్హి య॒జ్ఞ
 ఉ॒ర్వం॑తరి॑క్ష॒మిత్యా॑హాం॒తరి॑క్షే॒ హి య॒జ్ఞో బృ॑హ॒స్పతి॑ర్నో హ॒విషా॑
 వృధా॒

13 త్విత్యా॑హ॒ బ్రహ్మ॒ వై దే॒వానాం॒ బృహ॒స్పతి॒ర్బ్రహ్మ॑ణై॒వాస్మై॑ య॒జ్ఞమవ॑
 రుంధే॒ యద్బ్రూ॒యాద్వి॑ధే॒రితి॑ యజ్ఞస్థా॒ణుమృ॑చ్ఛేద్వృధా॒త్విత్యా॑హ
 యజ్ఞస్థా॒ణుమే॒వ పరి॑ వృణక్తి ప్ర॒జాప॑తిర్య॒జ్ఞమ॑సృజత॒ సో᳚ఽస్మాథ్సృ॒ష్టః
 పరా॑ఙై॒థ్స ప్ర యజు॒రవ్లీ॑నా॒త్ప్ర సామ॒ తమృగుద॑యచ్ఛ॒ద్యదృగు॒దయ॑చ్ఛ॒త్
 తదౌ᳚ద్ గ్రహ॒ణస్యౌ᳚ద్ గ్రహణ॒త్వమృ॒చా

14 జు॑హోతి య॒జ్ఞస్యోద్య॑త్యా
 అను॒ష్టుప్ఛంద॑సా॒ముద॑యచ్ఛ॒దిత్యా॑హు॒స్తస్మా॑దను॒ష్టుభా॑
 జుహోతి య॒జ్ఞస్యోద్య॑త్యై॒ ద్వాద॑శ
 వాథ్సబం॒ధాన్యుద॑యచ్ఛ॒న్నిత్యా॑హు॒స్తస్మా᳚ద్ద్వాద॒శభి॑ర్వాథ్సబంధ॒విదో॑
 దీక్షయంతి॒ సా వా ఏ॒షర్గ॑ను॒ష్టుగ్వాగ॑ను॒ష్టుగ్యదే॒తయ॒ర్చా దీ॒క్షయ॑తి
 వా॒చైవైన॒ꣳ॒ సర్వ॑యా దీక్షయతి॒ విశ్వే॑ దే॒వస్య॑ నే॒తురిత్యా॑హ
 సావి॒త్ర్యే॑తేన॒ మర్తో॑ వృణీత స॒ఖ్య

15 మిత్యా॑హ పితృదేవ॒త్యై॑తేన॒ విశ్వే॑ రా॒య ఇ॑షుధ్య॒సీత్యా॑హ వైశ్వదే॒వ్యే॑తేన॑
 ద్యు॒మ్నం వృ॑ణీత పు॒ష్యస॒ ఇత్యా॑హ పౌ॒ష్ణ్యే॑తేన॒ సా వా ఏ॒షర్క్స॑ర్వదేవ॒త్యా॑
 యదే॒తయ॒ర్చా దీ॒క్షయ॑తి॒ సర్వా॑భిరే॒వైనం॑ దే॒వతా॑భిర్దీక్షయతి స॒ప్తాక్ష॑రం
 ప్రథ॒మం ప॒దమ॒ష్టాక్ష॑రాణి॒ త్రీణి॒ యాని॒ త్రీణి॒ తాన్య॒ష్టావుప॑యంతి॒ యాని॑
 చ॒త్వారి॒ తాన్య॒ష్టౌ యద॒ష్టాక్ష॑రా॒ తేన॑

16 గాయ॒త్రీ యదేకా॑దశాక్షరా॒ తేన॑ త్రి॒ష్టుగ్యద్ద్వాద॑శాక్షరా॒ తేన॒ జగ॑తీ॒ సా వా
 ఏ॒షర్క్సర్వా॑ణి॒ ఛందాꣳ॑సి॒ యదే॒తయ॒ర్చా దీ॒క్షయ॑తి॒ సర్వే॑భిరే॒వైనం॒
 ఛందో॑భిర్దీక్షయతి స॒ప్తాక్ష॑రం ప్రథ॒మం ప॒దꣳ స॒ప్తప॑దా॒ శక్వ॑రీ
 ప॒శవః॒ శక్వ॑రీ ప॒శూనే॒వావ॑ రుంధ॒ ఏక॑స్మాద॒క్షరా॒దనా᳚ప్తం ప్రథ॒మం
 ప॒దం తస్మా॒ద్యద్వా॒చోఽనా᳚ప్తం॒ తన్మ॑ను॒ష్యా॑ ఉప॑ జీవంతి పూ॒ర్ణయా॑ జుహోతి
 పూ॒ర్ణ ఇ॑వ॒ హి ప్ర॒జాప॑తిః ప్ర॒జాప॑తే॒రాప్త్యై॒ న్యూ॑నయా జుహోతి॒ న్యూ॑నా॒ద్ధి
 ప్ర॒జాప॑తిః ప్ర॒జా అసృ॑జత ప్ర॒జానా॒ꣳ॒ సృష్ట్యై᳚ .. 6. 1. 2.. అ॒గ్నయే॒
 తా వృ॑ధాత్వృ॒చా స॒ఖ్యంతేన॑ జుహోతి॒ పంచ॑దశ చ .. 6. 1. 2..

17 ఋ॒క్సా॒మే వై దే॒వేభ్యో॑ య॒జ్ఞాయాతి॑ష్ఠమానే॒ కృష్ణో॑ రూ॒పం
 కృ॒త్వాప॒క్రమ్యా॑తిష్ఠతాం॒ తే॑ఽమన్యంత॒ యం వా ఇ॒మే ఉ॑పావ॒ర్థ్స్యతః॒ స ఇ॒దం
 భ॑విష్య॒తీతి॒ తే ఉపా॑మంత్రయంత॒ తే అ॑హోరా॒త్రయో᳚ర్మహి॒మాన॑మపని॒ధాయ॑
 దే॒వాను॒పావ॑ర్తేతామే॒ష వా ఋ॒చో వర్ణో॒ యచ్ఛు॒క్లం కృ॑ష్ణాజి॒నస్యై॒ష సామ్నో॒
 యత్కృ॒ష్ణమృ॑క్సా॒మయోః॒ శిల్పే᳚ స్థ॒ ఇత్యా॑హర్క్సా॒మే ఏ॒వావ॑ రుంధ ఏ॒ష

18 వా అహ్నో॒ వర్ణో॒ యచ్ఛు॒క్లం కృ॑ష్ణాజి॒నస్యై॒ష రాత్రి॑యా॒ యత్కృ॒ష్ణం
 యదే॒వైన॑యో॒స్తత్ర॒ న్య॑క్తం॒ తదే॒వావ॑ రుంధే కృష్ణాజి॒నేన॑ దీక్షయతి॒
 బ్రహ్మ॑ణో॒ వా ఏ॒తద్రూ॒పం యత్కృ॑ష్ణాజి॒నం బ్రహ్మ॑ణై॒వైనం॑ దీక్షయతీ॒మాం
 ధియ॒ꣳ॒ శిక్ష॑మాణస్య దే॒వేత్యా॑హ యథాయ॒జురే॒వైతద్గర్భో॒ వా ఏ॒ష
 యద్దీ᳚క్షి॒త ఉల్బం॒ వాసః॒ ప్రోర్ణు॑తే॒ తస్మా॒ద్

19 గర్భాః॒ ప్రావృ॑తా జాయంతే॒ న పు॒రా సోమ॑స్య క్ర॒యాదపో᳚ర్ణ్వీత॒ యత్పు॒రా సోమ॑స్య
 క్ర॒యాద॑పోర్ణ్వీ॒త గర్భాః᳚ ప్ర॒జానాం᳚ పరా॒పాతు॑కాః స్యుః క్రీ॒తే సోమేఽపో᳚ర్ణుతే॒
 జాయ॑త ఏ॒వ తదథో॒ యథా॒ వసీ॑యాꣳ సం ప్రత్యపోర్ణు॒తే తా॒దృగే॒వ తదంగి॑రసః
 సువ॒ర్గం లో॒కం యంత॒ ఊర్జం॒ వ్య॑భజంత॒ తతో॒ యద॒త్యశి॑ష్యత॒ తే శ॒రా
 అ॑భవ॒న్నూర్గ్వై శ॒రా యచ్ఛ॑ర॒మయీ॒

20 మేఖ॑లా॒ భవ॒త్యూర్జ॑మే॒వావ॑ రుంధే మధ్య॒తః సం న॑హ్యతి మధ్య॒త ఏ॒వాస్మా॒
 ఊర్జం॑ దధాతి॒ తస్మా᳚న్మధ్య॒త ఊ॒ర్జా భుం॑జత ఊ॒ర్ధ్వం వై పురు॑షస్య॒
 నాభ్యై॒ మేధ్య॑మవా॒చీన॑మమే॒ధ్యం యన్మ॑ధ్య॒తః సం॒నహ్య॑తి॒ మేధ్యం॑
 చై॒వాస్యా॑మే॒ధ్యం చ॒ వ్యావ॑ర్తయ॒తీంద్రో॑ వృ॒త్రాయ॒ వజ్రం॒ ప్రాహ॑ర॒థ్స
 త్రే॒ధా వ్య॑భవ॒థ్స్ఫ్యస్తృతీ॑య॒ꣳ॒ రథ॒స్తృతీ॑యం॒ యూప॒స్తృతీ॑యం॒

21 యే᳚ఽన్తఃశ॒రా అశీ᳚ర్యంత॒ తే శ॒రా అ॑భవం॒తచ్ఛ॒రాణాꣳ॑ శర॒త్వం
 వజ్రో॒ వై శ॒రాః, క్షుత్ఖలు॒ వై మ॑ను॒ష్య॑స్య॒ భ్రాతృ॑వ్యో॒ యచ్ఛ॑ర॒మయీ॒
 మేఖ॑లా॒ భవ॑తి॒ వజ్రే॑ణై॒వ సా॒క్షాత్క్షుధం॒ భ్రాతృ॑వ్యం మధ్య॒తోఽప॑
 హతే త్రి॒వృద్భ॑వతి త్రి॒వృద్వై ప్రా॒ణస్త్రి॒వృత॑మే॒వ ప్రా॒ణం మ॑ధ్య॒తో
 యజ॑మానే దధాతి పృ॒థ్వీ భ॑వతి॒ రజ్జూ॑నాం॒ వ్యావృ॑త్త్యై॒ మేఖ॑లయా॒ యజ॑మానం
 దీక్షయతి॒ యోక్త్రే॑ణ॒ పత్నీం᳚ మిథున॒త్వాయ॑

22 య॒జ్ఞో దక్షి॑ణామ॒భ్య॑ధ్యాయ॒త్తాꣳ
 సమ॑భవ॒త్తదింద్రో॑ఽచాయ॒థ్సో॑ఽమన్యత॒ యో వా ఇ॒తో జ॑ని॒ష్యతే॒ స ఇ॒దం
 భ॑విష్య॒తీతి॒ తాం ప్రావి॑శ॒త్తస్యా॒ ఇంద్ర॑ ఏ॒వాజా॑యత॒ సో॑ఽమన్యత॒ యో
 వై మది॒తోఽప॑రో జని॒ష్యతే॒ స ఇ॒దం భ॑విష్య॒తీతి॒ తస్యా॑ అను॒మృశ్య॒
 యోని॒మాచ్ఛి॑న॒థ్సా సూ॒తవ॑శాభవ॒త్తథ్సూ॒తవ॑శాయై॒ జన్మ॒

23 తాꣳ హస్తే॒ న్య॑వేష్టయత॒ తాం మృ॒గేషు॒ న్య॑దధా॒థ్సా
 కృ॑ష్ణవిషా॒ణాభ॑వ॒దింద్ర॑స్య॒ యోని॑రసి॒ మా మా॑ హిꣳసీ॒రితి॑
 కృష్ణవిషా॒ణాం ప్ర య॑చ్ఛతి॒ సయో॑నిమే॒వ య॒జ్ఞం క॑రోతి॒ సయో॑నిం॒
 దక్షి॑ణా॒ꣳ॒ సయో॑ని॒మింద్రꣳ॑ సయోని॒త్వాయ॑ కృ॒ష్యై త్వా॑ సుస॒స్యాయా॒
 ఇత్యా॑హ॒ తస్మా॑దకృష్టప॒చ్యా ఓష॑ధయః పచ్యంతే సుపిప్ప॒లాభ్య॒స్త్వౌష॑ధీభ్య॒
 ఇత్యా॑హ॒ తస్మా॒దోష॑ధయః॒ ఫలం॑ గృహ్ణంతి॒ యద్ధస్తే॑న

24 కండూ॒యేత॑ పామనం॒ భావు॑కాః ప్ర॒జాః స్యు॒ర్యథ్స్మయే॑త నగ్నం॒ భావు॑కాః
 కృష్ణవిషా॒ణయా॑ కండూయతేఽపి॒గృహ్య॑ స్మయతే ప్ర॒జానాం᳚ గోపీ॒థాయ॒ న పు॒రా
 దక్షి॑ణాభ్యో॒ నేతోః᳚ కృష్ణవిషా॒ణామవ॑ చృతే॒ద్యత్పు॒రా దక్షి॑ణాభ్యో॒
 నేతోః᳚ కృష్ణవిషా॒ణామ॑వచృ॒తేద్యోనిః॑ ప్ర॒జానాం᳚ పరా॒పాతు॑కా స్యాన్నీ॒తాసు॒
 దక్షి॑ణాసు॒ చాత్వా॑లే కృష్ణవిషా॒ణాం ప్రాస్య॑తి॒ యోని॒ర్వై య॒జ్ఞస్య॒ చాత్వా॑లం॒
 యోనిః॑ కృష్ణవిషా॒ణా యోనా॑వే॒వ యోనిం॑ దధాతి య॒జ్ఞస్య॑ సయోని॒త్వాయ॑ .. 6. 1. 3.. రుం॒ధ॒ ఏ॒ష తస్మా᳚చ్ఛర॒మయీ॒ యూప॒స్తృతీ॑యం మిథున॒త్వాయ॒ జన్మ॒
 హస్తే॑నా॒ఽష్టా చ॑త్వారిꣳశచ్చ .. 6. 1. 3..

25 వాగ్వై దే॒వేభ్యోఽపా᳚క్రామద్య॒జ్ఞాయాతి॑ష్ఠమానా॒ సా వన॒స్పతీ॒న్ప్రావి॑శ॒థ్సైషా
 వాగ్వన॒స్పతి॑షు వదతి॒ యా దుం॑దు॒భౌ యా తూణ॑వే॒ యా వీణా॑యాం॒ యద్దీ᳚క్షితదం॒డం
 ప్ర॒యచ్ఛ॑తి॒ వాచ॑మే॒వావ॑ రుంధ॒ ఔదుం॑బరో భవ॒త్యూర్గ్వా ఉ॑దుం॒బర॒
 ఊర్జ॑మే॒వావ॑ రుంధే॒ ముఖే॑న॒ సం మి॑తో భవతి ముఖ॒త ఏ॒వాస్మా॒ ఊర్జం॑ దధాతి॒
 తస్మా᳚న్ముఖ॒త ఊ॒ర్జా భుం॑జతే

26 క్రీ॒తే సోమే॑ మైత్రావరు॒ణాయ॑ దం॒డం ప్ర య॑చ్ఛతి మైత్రావరు॒ణో హి
 పు॒రస్తా॑దృ॒త్విగ్భ్యో॒ వాచం॑ వి॒భజ॑తి॒ తామృ॒త్విజో॒ యజ॑మానే॒
 ప్రతి॑ ష్ఠాపయంతి॒ స్వాహా॑ య॒జ్ఞం మన॒సేత్యా॑హ॒ మన॑సా॒ హి పురు॑షో
 య॒జ్ఞమ॑భి॒గచ్ఛ॑తి॒ స్వాహా॒ ద్యావా॑పృథి॒వీభ్యా॒మిత్యా॑హ॒ ద్యావా॑పృథి॒వ్యోర్హి
 య॒జ్ఞః స్వాహో॒రోరం॒తరి॑క్షా॒దిత్యా॑హాం॒తరి॑క్షే॒ హి య॒జ్ఞః స్వాహా॑ య॒జ్ఞం
 వాతా॒దార॑భ॒ ఇత్యా॑హా॒యం

27 వావ యః పవ॑తే॒ స య॒జ్ఞస్తమే॒వ సా॒క్షాదా ర॑భతే ము॒ష్టీ క॑రోతి॒ వాచం॑
 యచ్ఛతి య॒జ్ఞస్య॒ ధృత్యా॒ అదీ᳚క్షిష్టా॒యం బ్రా᳚హ్మ॒ణ ఇతి॒ త్రిరు॑పా॒గ్॒శ్వా॑హ
 దే॒వేభ్య॑ ఏ॒వైనం॒ ప్రాహ॒ త్రిరు॒చ్చైరు॒భయే᳚భ్య ఏ॒వైనం॑ దేవమను॒ష్యేభ్యః॒
 ప్రాహ॒ న పు॒రా నక్ష॑త్రేభ్యో॒ వాచం॒ వి సృ॑జే॒ద్యత్పు॒రా నక్ష॑త్రేభ్యో॒ వాచం॑
 విసృ॒జేద్య॒జ్ఞం విచ్ఛిం॑ద్యా॒

28 దుది॑తేషు॒ నక్ష॑త్రేషు వ్ర॒తం కృ॑ణు॒తేతి॒ వాచం॒ వి సృ॑జతి
 య॒జ్ఞవ్ర॑తో॒ వై దీ᳚క్షి॒తో య॒జ్ఞమే॒వాభి॒ వాచం॒ వి సృ॑జతి॒ యది॑
 విసృ॒జేద్వై᳚ష్ణ॒వీమృచ॒మను॑ బ్రూయాద్య॒జ్ఞో వై విష్ణు॑ర్య॒జ్ఞేనై॒వ య॒జ్ఞꣳ
 సం త॑నోతి॒ దైవీం॒ ధియం॑ మనామహ॒ ఇత్యా॑హ య॒జ్ఞమే॒వ తన్మ్ర॑దయతి సుపా॒రా నో॑
 అస॒ద్వశ॒ ఇత్యా॑హ॒ వ్యు॑ష్టిమే॒వావ॑ రుంధే

29 బ్రహ్మవా॒దినో॑ వదంతి హోత॒వ్యం॑ దీక్షి॒తస్య॑ గృ॒హా3 ఇన హో॑త॒వ్యా3మితి॑
 హ॒విర్వై దీ᳚క్షి॒తో యజ్జు॑హు॒యాద్యజ॑మానస్యావ॒దాయ॑ జుహుయా॒ద్యన్న
 జు॑హు॒యాద్య॑జ్ఞప॒రురం॒తరి॑యా॒ద్యే దే॒వా మనో॑జాతా మనో॒యుజ॒ ఇత్యా॑హ ప్రా॒ణా
 వై దే॒వా మనో॑జాతా మనో॒యుజ॒స్తేష్వే॒వ ప॒రోఽక్షం॑ జుహోతి॒ తన్నేవ॑ హు॒తం
 నేవాహు॑తగ్గ్ స్వ॒పంతం॒ వై దీ᳚క్షి॒తꣳ రక్షాꣳ॑సి జిఘాꣳసంత్య॒గ్నిః

30 ఖలు॒ వై ర॑క్షో॒హాగ్నే॒ త్వꣳ సు జా॑గృహి వ॒యꣳ సు
 మం॑దిషీమ॒హీత్యా॑హా॒గ్నిమే॒వాధి॒పాం కృ॒త్వా స్వ॑పితి॒ రక్ష॑సా॒మప॑హత్యా
 అవ్ర॒త్యమి॑వ॒ వా ఏ॒ష క॑రోతి॒ యో దీ᳚క్షి॒తః స్వపి॑తి॒ త్వమ॑గ్నే వ్రత॒పా
 అ॒సీత్యా॑హా॒గ్నిర్వై దే॒వానాం᳚ వ్ర॒తప॑తిః॒ స ఏ॒వైనం॑ వ్ర॒తమా లం॑భయతి దే॒వ
 ఆ మర్త్యే॒ష్వేత్యా॑హ దే॒వో

31 హ్యే॑ష సన్మర్త్యే॑షు॒ త్వం య॒జ్ఞేష్వీడ్య॒ ఇత్యా॑హై॒తꣳ హి య॒జ్ఞేష్వీడ॒తేఽప॒
 వై దీ᳚క్షి॒తాథ్సు॑షు॒పుష॑ ఇంద్రి॒యం దే॒వతాః᳚ క్రామంతి॒ విశ్వే॑ దే॒వా
 అ॒భి మామాఽవ॑వృత్ర॒న్నిత్యా॑హేంద్రి॒యేణై॒వైనం॑ దే॒వతా॑భిః॒ సం న॑యతి॒
 యదే॒తద్యజు॒ర్న బ్రూ॒యాద్యావ॑త ఏ॒వ ప॒శూన॒భి దీక్షే॑త॒ తావం॑తోఽస్య ప॒శవః॑
 స్యూ॒ రాస్వేయ॑థ్

32 సో॒మా భూయో॑ భ॒రేత్యా॒హాప॑రిమితానే॒వ ప॒శూనవ॑ రుంధే చం॒ద్రమ॑సి॒
 మమ॒ భోగా॑య భ॒వేత్యా॑హ యథాదేవ॒తమే॒వైనాః॒ ప్రతి॑ గృహ్ణాతి వా॒యవే᳚ త్వా॒
 వరు॑ణాయ॒ త్వేతి॒ యదే॒వమే॒తా నాను॑ది॒శేదయ॑థాదేవతం॒ దక్షి॑ణా గమయే॒దా
 దే॒వతా᳚భ్యో వృశ్చ్యేత॒ యదే॒వమే॒తా అ॑నుది॒శతి॑ యథాదేవ॒తమే॒వ దక్షి॑ణా
 గమయతి॒ న దే॒వతా᳚భ్య॒ ఆ

33 వృ॑శ్చ్యతే॒ దేవీ॑రాపో అపాం నపా॒దిత్యా॑హ॒ యద్వో॒ మేధ్యం॑ య॒జ్ఞియ॒ꣳ॒
 సదే॑వం॒ తద్వో॒ మావ॑ క్రమిష॒మితి॒ వావైతదా॒హాచ్ఛి॑న్నం॒ తంతుం॑ పృథి॒వ్యా
 అను॑ గేష॒మిత్యా॑హ॒ సేతు॑మే॒వ కృ॒త్వాత్యే॑తి .. 6. 1. 4.. భుం॒జ॒తే॒ఽయం
 ఛిం॑ద్యాద్రుంధే॒ఽగ్నిరా॑హ దే॒వ ఇయ॑ద్దే॒వతా᳚భ్య॒ ఆ త్రయ॑స్త్రిꣳశచ్చ .. 6. 1. 4..

34 దే॒వా వై దే॑వ॒యజ॑నమధ్యవ॒సాయ॒ దిశో॒ న
 ప్రాజా॑నం॒తే᳚2॒ఽన్యో᳚ఽన్యముపా॑ధావం॒త్వయా॒ ప్ర జా॑నామ॒ త్వయేతి॒ తేఽది॑త్యా॒ꣳ॒
 సమ॑ధ్రియంత॒ త్వయా॒ ప్ర జా॑నా॒మేతి॒ సాఽబ్ర॑వీ॒ద్వరం॑ వృణై॒ మత్ప్రా॑యణా ఏ॒వ
 వో॑ య॒జ్ఞా మదు॑దయనా అస॒న్నితి॒ తస్మా॑దాది॒త్యః ప్రా॑య॒ణీయో॑ య॒జ్ఞానా॑మాది॒త్య
 ఉ॑దయ॒నీయః॒ పంచ॑ దే॒వతా॑ యజతి॒ పంచ॒ దిశో॑ ది॒శాం ప్రజ్ఞా᳚త్యా॒

35 అథో॒ పంచా᳚క్షరా పం॒క్తిః పాంక్తో॑ య॒జ్ఞో య॒జ్ఞమే॒వావ॑ రుంధే॒
 పథ్యాగ్॑ స్వ॒స్తిమ॑యజ॒న్ప్రాచీ॑మే॒వ తయా॒ దిశం॒ ప్రాజా॑నన్న॒గ్నినా॑ దక్షి॒ణా
 సోమే॑న ప్ర॒తీచీꣳ॑ సవి॒త్రోదీ॑చీ॒మది॑త్యో॒ర్ధ్వాం పథ్యాగ్॑ స్వ॒స్తిం య॑జతి॒
 ప్రాచీ॑మే॒వ తయా॒ దిశం॒ ప్రజా॑నాతి॒ పథ్యాగ్॑ స్వ॒స్తిమి॒ష్ట్వాగ్నీషోమౌ॑ యజతి॒
 చక్షు॑షీ॒ వా ఏ॒తే య॒జ్ఞస్య॒ యద॒గ్నీషోమౌ॒ తాభ్యా॑మే॒వాను॑ పశ్య

36 త్య॒గ్నీషోమా॑వి॒ష్ట్వా స॑వి॒తారం॑ యజతి సవి॒తృప్ర॑సూత ఏ॒వాను॑ పశ్యతి
 సవి॒తార॑మి॒ష్ట్వాది॑తిం యజతీ॒యం వా అది॑తిర॒స్యామే॒వ ప్ర॑తి॒ష్ఠాయాను॑
 పశ్య॒త్యది॑తిమి॒ష్ట్వా మా॑రు॒తీమృచ॒మన్వా॑హ మ॒రుతో॒ వై దే॒వానాం॒
 విశో॑ దేవవి॒శం ఖలు॒ వై కల్ప॑మానం మనుష్యవి॒శమను॑ కల్పతే॒
 యన్మా॑రు॒తీమృచ॑మ॒న్వాహ॑ వి॒శాం క్లృప్త్యై᳚ బ్రహ్మవా॒దినో॑ వదంతి
 ప్రయా॒జవ॑దననూయా॒జం ప్రా॑య॒ణీయం॑ కా॒ర్య॑మనూయా॒జవ॑

37 దప్రయా॒జము॑దయ॒నీయ॒మితీ॒మే వై ప్ర॑యా॒జా అ॒మీ అ॑నూయా॒జాః సైవ సా
 య॒జ్ఞస్య॒ సంత॑తి॒స్తత్తథా॒ న కా॒ర్య॑మా॒త్మా వై ప్ర॑యా॒జాః ప్ర॒జానూ॑యా॒జా
 యత్ప్ర॑యా॒జానం॑తరి॒యాదా॒త్మాన॑మం॒తరి॑యా॒ద్యద॑నూయా॒జానం॑తరి॒యాత్ప్ర॒జామం॒తరి॑యా॒ద్యతః॒
 ఖలు॒ వై య॒జ్ఞస్య॒ విత॑తస్య॒ న క్రి॒యతే॒ తదను॑ య॒జ్ఞః పరా॑ భవతి
 య॒జ్ఞం ప॑రా॒భవం॑తం॒ యజ॑మా॒నోఽను॒

38 పరా॑ భవతి ప్రయా॒జవ॑దే॒వానూ॑యా॒జవ॑త్ప్రాయ॒ణీయం॑ కా॒ర్యం॑
 ప్రయా॒జవ॑దనూయా॒జవ॑దుదయ॒నీయం॒ నాత్మాన॑మంత॒రేతి॒ న ప్ర॒జాం న య॒జ్ఞః
 ప॑రా॒భవ॑తి॒ న యజ॑మానః ప్రాయ॒ణీయ॑స్య నిష్కా॒స ఉ॑దయ॒నీయ॑మ॒భి
 నిర్వ॑పతి॒ సైవ సా య॒జ్ఞస్య॒ సంత॑తి॒ర్యాః ప్రా॑య॒ణీయ॑స్య యా॒జ్యా॑ యత్తా
 ఉ॑దయ॒నీయ॑స్య యా॒జ్యాః᳚ కు॒ర్యాత్పరా॑ఙ॒ముం లో॒కమా రో॑హేత్ప్ర॒మాయు॑కః స్యా॒ద్యాః
 ప్రా॑య॒ణీయ॑స్య పురోఽనువా॒క్యా᳚స్తా ఉ॑దయ॒నీయ॑స్య యా॒జ్యాః᳚ కరోత్య॒స్మిన్నే॒వ
 లో॒కే ప్రతి॑ తిష్ఠతి .. 6. 1. 5.. ప్రజ్ఞా᳚త్యై పశ్యత్యనూయా॒జవ॒ద్యజ॑మా॒నోఽను॑
 పురోనువా॒క్యా᳚స్తా అ॒ష్టౌ చ॑ .. 6. 1. 5..

39 క॒ద్రూశ్చ॒ వై సు॑ప॒ర్ణీ చా᳚త్మరూ॒పయో॑రస్పర్ధేతా॒ꣳ॒ సా క॒ద్రూః
 సు॑ప॒ర్ణీమ॑జయ॒థ్సాబ్ర॑వీత్తృ॒తీయ॑స్యామి॒తో ది॒వి సోమ॒స్తమాహ॑ర॒
 తేనా॒త్మానం॒ నిష్క్రీ॑ణీ॒ష్వేతీ॒యం వై క॒ద్రూర॒సౌ సు॑ప॒ర్ణీ ఛందాꣳ॑సి
 సౌపర్ణే॒యాః సాబ్ర॑వీద॒స్మై వై పి॒తరౌ॑ పు॒త్రాన్బి॑భృతస్తృ॒తీయ॑స్యామి॒తో
 ది॒వి సోమ॒స్తమాహ॑ర॒ తేనా॒త్మానం॒ నిష్క్రీ॑ణీ॒ష్వే

40 తి॑ మా క॒ద్రూర॑వోచ॒దితి॒ జగ॒త్యుద॑పత॒చ్చతు॑ర్దశాక్షరా స॒తీ సాప్రా᳚ప్య॒
 న్య॑వర్తత॒ తస్యై॒ ద్వే అ॒క్షరే॑ అమీయేతా॒ꣳ॒ సా ప॒శుభి॑శ్చ దీ॒క్షయా॒
 చాగ॑చ్ఛ॒త్తస్మా॒జ్జగ॑తీ॒ ఛంద॑సాం పశ॒వ్య॑తమా॒ తస్మా᳚త్పశు॒మంతం॑
 దీ॒క్షోప॑ నమతి త్రి॒ష్టుగుద॑పత॒త్త్రయో॑దశాక్షరా స॒తీ సాప్రా᳚ప్య॒ న్య॑వర్తత॒
 తస్యై॒ ద్వే అ॒క్షరే॑ అమీయేతా॒ꣳ॒ సా దక్షి॑ణాభిశ్చ॒

41 తప॑సా॒ చాగ॑చ్ఛ॒త్తస్మా᳚త్త్రి॒ష్టుభో॑ లో॒కే మాధ్యం॑దినే॒
 సవ॑నే॒ దక్షి॑ణా నీయంత ఏ॒తత్ఖలు॒ వావ తప॒ ఇత్యా॑హు॒ర్యః స్వం దదా॒తీతి॑
 గాయ॒త్ర్యుద॑పత॒చ్చతు॑రక్షరా స॒త్య॑జయా॒ జ్యోతి॑షా॒ తమ॑స్యా అ॒జాభ్య॑రుంధ॒
 తద॒జాయా॑ అజ॒త్వꣳ సా సోమం॒ చాహ॑రచ్చ॒త్వారి॑ చా॒క్షరా॑ణి॒ సాష్టాక్ష॑రా॒
 సమ॑పద్యత బ్రహ్మవా॒దినో॑ వదంతి॒

42 కస్మా᳚థ్స॒త్యాద్గా॑య॒త్రీ కని॑ష్ఠా॒ ఛంద॑సాꣳ స॒తీ
 య॑జ్ఞము॒ఖం పరీ॑యా॒యేతి॒ యదే॒వాదః సోమ॒మాహ॑ర॒త్తస్మా᳚ద్యజ్ఞము॒ఖం
 పర్యై॒త్తస్మా᳚త్తేజ॒స్వినీ॑తమా ప॒ద్భ్యాం ద్వే సవ॑నే స॒మగృ॑హ్ణా॒న్ముఖే॒నైకం॒
 యన్ముఖే॑న స॒మగృ॑హ్ణా॒త్తద॑ధయ॒త్తస్మా॒ద్ ద్వే సవ॑నే శు॒క్రవ॑తీ
 ప్రాతఃసవ॒నం చ॒ మాధ్యం॑దినం చ॒ తస్మా᳚త్తృతీయసవ॒న ఋ॑జీ॒షమ॒భి
 షు॑ణ్వంతి ధీ॒తమి॑వ॒ హి మన్యం॑త

43 ఆ॒శిర॒మవ॑ నయతి సశుక్ర॒త్వాయాథో॒ సం భ॑రత్యే॒వైన॒త్తꣳ
 సోమ॑మాహ్రి॒యమా॑ణం గంధ॒ర్వో వి॒శ్వావ॑సుః॒ పర్య॑ముష్ణా॒థ్స తి॒స్రో రాత్రీః॒
 పరి॑ముషితోఽవస॒త్తస్మా᳚త్తి॒స్రో రాత్రీః᳚ క్రీ॒తః సోమో॑ వసతి॒ తే దే॒వా
 అ॑బ్రువ॒న్స్త్రీకా॑మా॒ వై గం॑ధ॒ర్వాః స్త్రి॒యా నిష్క్రీ॑ణా॒మేతి॒ తే వాచ॒గ్గ్॒
 స్త్రియ॒మేక॑హాయనీం కృ॒త్వా తయా॒ నిర॑క్రీణం॒థ్సా రో॒హిద్రూ॒పం కృ॒త్వా
 గం॑ధ॒ర్వేభ్యో॑

44 ఽప॒క్రమ్యా॑తిష్ఠ॒త్తద్రో॒హితో॒ జన్మ॒ తే దే॒వా అ॑బ్రువ॒న్నప॑
 యు॒ష్మదక్ర॑మీ॒న్నాస్మాను॒పావ॑ర్తతే॒ వి హ్వ॑యామహా॒ ఇతి॒ బ్రహ్మ॑ గంధ॒ర్వా
 అవ॑ద॒న్నగా॑యందే॒వాః సా దే॒వాన్గాయ॑త ఉ॒పావ॑ర్తత॒ తస్మా॒ద్గాయం॑త॒గ్గ్॒ స్త్రియః॑
 కామయంతే॒ కాము॑కా ఏన॒గ్గ్॒ స్త్రియో॑ భవంతి॒ య ఏ॒వం వేదాథో॒ య ఏ॒వం వి॒ద్వానపి॒
 జన్యే॑షు॒ భవ॑తి॒ తేభ్య॑ ఏ॒వ ద॑దత్యు॒త యద్బ॒హుత॑యా

45 భవం॒త్యేక॑హాయన్యా క్రీణాతి వా॒చైవైన॒ꣳ॒ సర్వ॑యా క్రీణాతి॒
 తస్మా॒దేక॑హాయనా మను॒ష్యా॑ వాచం॑ వదం॒త్యకూ॑ట॒యా ఽక॑ర్ణ॒యా ఽకా॑ణ॒యా
 ఽశ్లో॑ణ॒యా ఽస॑ప్తశఫయా క్రీణాతి॒ సర్వ॑యై॒వైనం॑ క్రీణాతి॒ యఛ్వే॒తయా᳚
 క్రీణీ॒యాద్దు॒శ్చర్మా॒ యజ॑మానః స్యా॒ద్యత్కృ॒ష్ణయా॑ను॒స్తర॑ణీ స్యాత్ప్ర॒మాయు॑కో॒
 యజ॑మానః స్యా॒ద్యద్ద్వి॑రూ॒పయా॒ వార్త్ర॑ఘ్నీ స్యా॒థ్స వా॒న్యం జి॑నీ॒యాత్తం వా॒న్యో
 జి॑నీయాదరు॒ణయా॑ పింగా॒క్ష్యా క్రీ॑ణాత్యే॒తద్వై సోమ॑స్య రూ॒పగ్గ్ స్వయై॒వైనం॑
 దే॒వత॑యా క్రీణాతి .. 6. 1. 6.. నిష్క్రీ॑ణీష్వ॒ దక్షి॑ణాభిశ్చ వదంతి॒ మన్యం॑తే
 గంధ॒ర్వేభ్యో॑ బ॒హుత॑యాః పింగా॒క్ష్యా దశ॑ చ .. 6. 1. 6..

46 తద్ధిర॑ణ్యమభవ॒త్తస్మా॑ద॒ద్భ్యో హిర॑ణ్యం పునంతి బ్రహ్మవా॒దినో॑ వదంతి॒
 కస్మా᳚థ్స॒త్యాద॑న॒స్థికే॑న ప్ర॒జాః ప్ర॒వీయం॑తేఽస్థ॒న్వతీ᳚ర్జాయంత॒ ఇతి॒
 యద్ధిర॑ణ్యం ఘృ॒తే॑ఽవ॒ధాయ॑ జు॒హోతి॒ తస్మా॑దన॒స్థికే॑న ప్ర॒జాః ప్ర
 వీ॑యంతేఽస్థ॒న్వతీ᳚ర్జాయంత ఏ॒తద్వా అ॒గ్నేః ప్రి॒యం ధామ॒ యద్ఘృ॒తం తేజో॒
 హిర॑ణ్యమి॒యం తే॑ శుక్ర త॒నూరి॒దం వర్చ॒ ఇత్యా॑హ॒ సతే॑జసమే॒వైన॒ꣳ॒
 సత॑నుం

47 కరో॒త్యథో॒ సం భ॑రత్యే॒వైనం॒ యదబ॑ద్ధమవద॒ధ్యాద్గర్భాః᳚ ప్ర॒జానాం᳚
 పరా॒పాతు॑కాః స్యుర్బ॒ద్ధమవ॑ దధాతి॒ గర్భా॑ణాం॒ ధృత్యై॑ నిష్ట॒ర్క్యం॑ బధ్నాతి
 ప్ర॒జానాం᳚ ప్ర॒జన॑నాయ॒ వాగ్వా ఏ॒షా యథ్సో॑మ॒క్రయ॑ణీ॒ జూర॒సీత్యా॑హ॒ యద్ధి
 మన॑సా॒ జవ॑తే॒ తద్వా॒చా వద॑తి ధృ॒తా మన॒సేత్యా॑హ॒ మన॑సా॒ హి వాగ్ధృ॒తా
 జుష్టా॒ విష్ణ॑వ॒ ఇత్యా॑హ

48 య॒జ్ఞో వై విష్ణు॑ర్య॒జ్ఞాయై॒వైనాం॒ జుష్టాం᳚ కరోతి॒ తస్యా᳚స్తే స॒త్యస॑వసః
 ప్రస॒వ ఇత్యా॑హ సవి॒తృప్ర॑సూతామే॒వ వాచ॒మవ॑ రుంధే॒ కాండే॑కాండే॒ వై
 క్రి॒యమా॑ణే య॒జ్ఞꣳ రక్షాꣳ॑సి జిఘాꣳసంత్యే॒ష ఖలు॒ వా అర॑క్షోహతః॒
 పంథా॒ యో᳚ఽగ్నేశ్చ॒ సూర్య॑స్య చ॒ సూర్య॑స్య॒ చక్షు॒రారు॑హమ॒గ్నేర॒క్ష్ణః
 క॒నీని॑కా॒మిత్యా॑హ॒ య ఏ॒వార॑క్షోహతః॒ పంథా॒స్తꣳ స॒మారో॑హతి॒

49 వాగ్వా ఏ॒షా యథ్సో॑మ॒క్రయ॑ణీ॒ చిద॑సి మ॒నాసీత్యా॑హ॒
 శాస్త్యే॒వైనా॑మే॒తత్తస్మా᳚చ్ఛి॒ష్టాః ప్ర॒జా జా॑యంతే॒ చిద॒సీత్యా॑హ॒ యద్ధి
 మన॑సా చే॒తయ॑తే॒ తద్వా॒చా వద॑తి మ॒నాసీత్యా॑హ॒ యద్ధి మన॑సాభి॒గచ్ఛ॑తి॒
 తత్క॒రోతి॒ ధీర॒సీత్యా॑హ॒ యద్ధి మన॑సా॒ ధ్యాయ॑తి॒ తద్వా॒చా

50 వద॑తి॒ దక్షి॑ణా॒సీత్యా॑హ॒ దక్షి॑ణా॒ హ్యే॑షా య॒జ్ఞియా॒సీత్యా॑హ
 య॒జ్ఞియా॑మే॒వైనాం᳚ కరోతి క్ష॒త్రియా॒సీత్యా॑హ క్ష॒త్రియా॒ హ్యే॑షా
 ఽది॑తిరస్యుభ॒యతః॑ శీ॒ర్॒ష్ణీత్యా॑హ॒ యదే॒వాది॒త్యః ప్రా॑య॒ణీయో॑
 య॒జ్ఞానా॑మాది॒త్య ఉ॑దయ॒నీయ॒స్తస్మా॑దే॒వమా॑హ॒ యదబ॑ద్ధా॒ స్యాదయ॑తా
 స్యా॒ద్యత్ప॑దిబ॒ద్ధాను॒స్తర॑ణీ స్యాత్ప్ర॒మాయు॑కో॒ యజ॑మానః స్యా॒ద్

51 యత్క॑ర్ణగృహీ॒తా వార్త్ర॑ఘ్నీ స్యా॒థ్స వా॒న్యం జి॑నీ॒యాత్తం వా॒న్యో
 జి॑నీయాన్మి॒త్రస్త్వా॑ ప॒ది బ॑ధ్నా॒త్విత్యా॑హ మి॒త్రో వై శి॒వో దే॒వానాం॒ తేనై॒వైనాం᳚
 ప॒ది బ॑ధ్నాతి పూ॒షాధ్వ॑నః పా॒త్విత్యా॑హే॒యం వై పూ॒షేమామే॒వాస్యా॑ అధి॒పామ॑కః॒
 సమ॑ష్ట్యా॒ ఇంద్రా॒యాధ్య॑క్షా॒యేత్యా॒హేంద్ర॑మే॒వాస్యా॒ అధ్య॑క్షం కరో॒

52 త్యను॑ త్వా మా॒తా మ॑న్యతా॒మను॑ పి॒తేత్యా॒హాను॑మతయై॒వైన॑యా క్రీణాతి॒ సా దే॑వి
 దే॒వమచ్ఛే॒హీత్యా॑హ దే॒వీ హ్యే॑షా దే॒వః సోమ॒ ఇంద్రా॑య॒ సోమ॒మిత్యా॒హేంద్రా॑య॒ హి
 సోమ॑ ఆహ్రి॒యతే॒ యదే॒తద్యజు॒ర్న బ్రూ॒యాత్పరా᳚చ్యే॒వ సో॑మ॒క్రయ॑ణీయాద్రు॒ద్రస్త్వాఽ
 వ॑ర్తయ॒త్విత్యా॑హ రు॒ద్రో వై క్రూ॒రో

53 దే॒వానాం॒ తమే॒వాస్యై॑ ప॒రస్తా᳚ద్దధా॒త్యావృ॑త్త్యై క్రూ॒రమి॑వ॒ వా
 ఏ॒తత్క॑రోతి॒ యద్రు॒ద్రస్య॑ కీ॒ర్తయ॑తి మి॒త్రస్య॑ ప॒థేత్యా॑హ॒ శాంత్యై॑
 వా॒చా వా ఏ॒ష వి క్రీ॑ణీతే॒ యః సో॑మ॒క్రయ॑ణ్యా స్వ॒స్తి సోమ॑సఖా॒ పున॒రేహి॑
 స॒హ ర॒య్యేత్యా॑హ వా॒చైవ వి॒క్రీయ॒ పున॑రా॒త్మన్వాచం॑ ధ॒త్తేఽను॑పదాసుకాస్య॒
 వాగ్భ॑వతి॒ య ఏ॒వం వేద॑ .. 6. 1. 7..

 సత॑నుం॒ విష్ణ॑వ॒ ఇత్యా॑హ స॒మారో॑హతి॒ ధ్యాయ॑తి॒ తద్వా॒చా యజ॑మానః స్యాత్కరోతి
క్రూ॒రో వేద॑ .. 6. 1. 7..

54 షట్ప॒దాన్యను॒ ని క్రా॑మతి షడ॒హం వాఙ్నాతి॑ వదత్యు॒త సం॑వథ్స॒రస్యాయ॑నే॒
   యావ॑త్యే॒వ వాక్తామవ॑ రుంధే సప్త॒మే ప॒దే జు॑హోతి స॒ప్తప॑దా॒ శక్వ॑రీ
   ప॒శవః॒ శక్వ॑రీ ప॒శూనే॒వావ॑ రుంధే స॒ప్త గ్రా॒మ్యాః ప॒శవః॑ స॒ప్తార॒ణ్యాః
   స॒ప్త ఛందాగ్॑స్యు॒భయ॒స్యావ॑రుద్ధ్యై॒ వస్వ్య॑సి రు॒ద్రాసీత్యా॑హ రూ॒పమే॒వాస్యా॑
   ఏ॒తన్మ॑హి॒మానం॒

55 వ్యాచ॑ష్టే॒ బృహ॒స్పతి॑స్త్వా సు॒మ్నే ర॑ణ్వ॒త్విత్యా॑హ॒ బ్రహ్మ॒ వై దే॒వానాం॒
   బృహ॒స్పతి॒ర్బ్రహ్మ॑ణై॒వాస్మై॑ ప॒శూనవ॑ రుంధే రు॒ద్రో వసు॑భి॒రా
   చి॑కే॒త్విత్యా॒హావృ॑త్త్యై పృథి॒వ్యాస్త్వా॑ మూ॒ర్ధన్నా జి॑ఘర్మి దేవ॒యజ॑న॒
   ఇత్యా॑హ పృథి॒వ్యా హ్యే॑ష మూ॒ర్ధా యద్దే॑వ॒యజ॑న॒మిడా॑యాః ప॒ద ఇత్యా॒హేడా॑యై॒
   హ్యే॑తత్ప॒దం యథ్సో॑మ॒క్రయ॑ణ్యై ఘృ॒తవ॑తి॒ స్వాహే

56 త్యా॑హ॒ యదే॒వాస్యై॑ ప॒దాద్ఘృ॒తమపీ᳚డ్యత॒ తస్మా॑దే॒వమా॑హ॒
   యద॑ధ్వ॒ర్యుర॑న॒గ్నావాహు॑తిం జుహు॒యాదం॒ధో᳚ఽధ్వ॒ర్యుః స్యా॒ద్రక్షాꣳ॑సి
   య॒జ్ఞꣳ హ॑న్యు॒ర్॒హిర॑ణ్యము॒పాస్య॑ జుహోత్యగ్ని॒వత్యే॒వ జు॑హోతి॒
   నాంధో᳚ఽధ్వ॒ర్యుర్భవ॑తి॒ న య॒జ్ఞꣳ రక్షాꣳ॑సి ఘ్నంతి॒ కాండే॑కాండే॒
   వై క్రి॒యమా॑ణే య॒జ్ఞꣳ రక్షాꣳ॑సి జిఘాꣳసంతి॒ పరి॑లిఖిత॒ꣳ॒
   రక్షః॒ పరి॑లిఖితా॒ అరా॑తయ॒ ఇత్యా॑హ॒ రక్ష॑సా॒మప॑హత్యా

57 ఇ॒దమ॒హꣳ రక్ష॑సో గ్రీ॒వా అపి॑ కృంతామి॒ యో᳚ఽస్మాంద్వేష్టి॒ యం చ॑
   వ॒యం ద్వి॒ష్మ ఇత్యా॑హ॒ ద్వౌ వావ పురు॑షౌ॒ యం చై॒వ ద్వేష్టి॒ యశ్చై॑నం॒
   ద్వేష్టి॒ తయో॑రే॒వానం॑తరాయం గ్రీ॒వాః కృం॑తతి ప॒శవో॒ వై సో॑మ॒క్రయ॑ణ్యై
   ప॒దం యా॑వత్త్మూ॒తꣳ సం వ॑పతి ప॒శూనే॒వావ॑ రుంధే॒ఽస్మే రాయ॒ ఇతి॒ సం
   వ॑పత్యా॒త్మాన॑మే॒వాధ్వ॒ర్యుః

58 ప॒శుభ్యో॒ నాంతరే॑తి॒ త్వే రాయ॒ ఇతి॒ యజ॑మానాయ॒ ప్ర య॑చ్ఛతి॒ యజ॑మాన
 ఏ॒వ ర॒యిం ద॑ధాతి॒ తోతే॒ రాయ॒ ఇతి॒ పత్ని॑యా అ॒ర్ధో వా ఏ॒ష ఆ॒త్మనో॒ యత్పత్నీ॒
 యథా॑ గృ॒హేషు॑ నిధ॒త్తే తా॒దృగే॒వ తత్త్వష్టీ॑మతీ తే సపే॒యేత్యా॑హ॒ త్వష్టా॒
 వై ప॑శూ॒నాం మి॑థు॒నానాꣳ॑ రూప॒కృద్రూ॒పమే॒వ ప॒శుషు॑ దధాత్య॒స్మై
 వై లో॒కాయ॒ గార్హ॑పత్య॒ ఆ ధీ॑యతే॒ఽముష్మా॑ ఆహవ॒నీయో॒ యద్గార్హ॑పత్య
 ఉప॒వపే॑ద॒స్మి3ꣳల్లో॒కే ప॑శు॒మాంథ్స్యా॒ద్యదా॑హవ॒నీయే॒ఽముష్మి॑3ꣳ
 ల్లో॒కే ప॑శు॒మాంథ్స్యా॑దు॒భయో॒రుప॑ వపత్యు॒భయో॑రే॒వైనం॑ లో॒కయోః᳚
 పశు॒మంతం॑ కరోతి .. 6. 1. 8.. మ॒హి॒మాన॒గ్గ్॒ స్వాహాఽప॑హత్యా అధ్వ॒ర్యుర్ధీ॑యతే॒
 చతు॑ర్విꣳశతిశ్చ .. 6. 1. 8..

59 బ్ర॒హ్మ॒వా॒దినో॑ వదంతి వి॒చిత్యః॒ సోమా3 న వి॒చిత్యా3 ఇతి॒ సోమో॒
 వా ఓష॑ధీనా॒ꣳ॒ రాజా॒ తస్మి॒న్॒, యదాప॑న్నం గ్రసి॒తమే॒వాస్య॒
 తద్యద్వి॑చిను॒యాద్యథా॒స్యా᳚ద్ గ్రసి॒తం ని॑ష్ఖి॒దతి॑ తా॒దృగే॒వ తద్యన్న
 వి॑చిను॒యాద్యథా॒క్షన్నాప॑న్నం వి॒ధావ॑తి తా॒దృగే॒వ తత్క్షోధు॑కోఽధ్వ॒ర్యుః
 స్యాత్క్షోధు॑కో॒ యజ॑మానః॒ సోమ॑విక్రయిం॒థ్సోమꣳ॑ శోధ॒యేత్యే॒వ
 బ్రూ॑యా॒ద్యదీత॑రం॒

60 యదీత॑రము॒భయే॑నై॒వ సో॑మవిక్ర॒యిణ॑మర్పయతి॒ తస్మా᳚థ్సోమవిక్ర॒యీ
 క్షోధు॑కోఽరు॒ణో హ॑ స్మా॒హౌప॑వేశిః సోమ॒క్రయ॑ణ ఏ॒వాహం తృ॑తీయసవ॒నమవ॑
 రుంధ॒ ఇతి॑ పశూ॒నాం చర్మ॑న్మిమీతే ప॒శూనే॒వావ॑ రుంధే ప॒శవో॒ హి
 తృ॒తీయ॒ꣳ॒ సవ॑నం॒ యం కా॒మయే॑తాప॒శుః స్యా॒దిత్యృ॑క్ష॒తస్తస్య॑
 మిమీత॒ర్క్షం వా అ॑పశ॒వ్యమ॑ప॒శురే॒వ భ॑వతి॒ యం కా॒మయే॑త పశు॒మాంథ్స్యా॒

61 దితి॑ లోమ॒తస్తస్య॑ మిమీతై॒తద్వై ప॑శూ॒నాꣳ రూ॒పꣳ రూ॒పేణై॒వాస్మై॑
 ప॒శూనవ॑ రుంధే పశు॒మానే॒వ భ॑వత్య॒పామంతే᳚ క్రీణాతి॒ సర॑సమే॒వైనం॑
 క్రీణాత్య॒మాత్యో॒ఽసీత్యా॑హా॒మైవైనం॑ కురుతే శు॒క్రస్తే॒ గ్రహ॒ ఇత్యా॑హ శు॒క్రో
 హ్య॑స్య॒ గ్రహోఽన॒సాచ్ఛ॑ యాతి మహి॒మాన॑మే॒వాస్యాచ్ఛ॑ యా॒త్యన॒సా

62 ఽచ్ఛ॑ యాతి॒ తస్మా॑దనోవా॒హ్యꣳ॑ స॒మే జీవ॑నం॒ యత్ర॒ ఖలు॒ వా
 ఏ॒తꣳ శీ॒ర్॒ష్ణా హరం॑తి॒ తస్మా᳚చ్ఛీర్షహా॒ర్యం॑ గి॒రౌ జీవ॑నమ॒భిత్యం
 దే॒వꣳ స॑వి॒తార॒మిత్యతి॑చ్ఛందస॒ర్చా మి॑మీ॒తేఽతి॑చ్ఛందా॒ వై సర్వా॑ణి॒
 ఛందాꣳ॑సి॒ సర్వే॑భిరే॒వైనం॒ ఛందో॑భిర్మిమీతే॒ వర్ష్మ॒ వా ఏ॒షా ఛంద॑సాం॒
 యదతి॑చ్ఛందా॒ యదతి॑చ్ఛందస॒ర్చా మిమీ॑తే॒ వర్ష్మై॒వైనꣳ॑ సమా॒నానాం᳚
 కరో॒త్యక॑యైకయో॒థ్సర్గం॑

63 మిమీ॒తేఽయా॑తయామ్నియాయాతయామ్నియై॒వైనం॑ మిమీతే॒ తస్మా॒న్నానా॑వీర్యా
 అం॒గుల॑యః॒ సర్వా᳚స్వంగు॒ష్ఠముప॒ ని గృ॑హ్ణాతి॒
 తస్మా᳚థ్స॒మావ॑ద్వీఱ్యో॒ఽన్యాభి॑రం॒గులి॑భి॒స్తస్మా॒థ్సర్వా॒ అను॒
 సం చ॑రతి॒ యథ్స॒హ సర్వా॑భి॒ర్మిమీ॑త॒ స2ꣳశ్లి॑ష్టా అం॒గుల॑యో
 జాయేర॒న్నేక॑యైకయో॒థ్సర్గం॑ మిమీతే॒ తస్మా॒ద్విభ॑క్తా జాయంతే॒ పంచ॒ కృత్వో॒
 యజు॑షా మిమీతే॒ పంచా᳚క్షరా పం॒క్తిః పాంక్తో॑ య॒జ్ఞో య॒జ్ఞమే॒వావ॑ రుంధే॒
 పంచ॒ కృత్వ॑స్తూ॒ష్ణీం

64 దశ॒ సం ప॑ద్యంతే॒ దశా᳚క్షరా వి॒రాడన్నం॑ వి॒రాడ్వి॒రాజై॒వాన్నాద్య॒మవ॑
 రుంధే॒ యద్యజు॑షా॒ మిమీ॑తే భూ॒తమే॒వావ॑ రుంధే॒ యత్తూ॒ష్ణీం భ॑వి॒ష్యద్యద్వై
 తావా॑నే॒వ సోమః॒ స్యాద్యావం॑తం॒ మిమీ॑తే॒ యజ॑మానస్యై॒వ స్యా॒న్నాపి॑ సద॒స్యా॑నాం
 ప్ర॒జాభ్య॒స్త్వేత్యుప॒ సమూ॑హతి సద॒స్యా॑నే॒వాన్వాభ॑జతి॒ వాస॒సోప॑ నహ్యతి
 సర్వదేవ॒త్యం॑ వై

65 వాసః॒ సర్వా॑భిరే॒వైనం॑ దే॒వతా॑భిః॒ సమ॑ర్ధయతి ప॒శవో॒ వై సోమః॑
 ప్రా॒ణాయ॒ త్వేత్యుప॑ నహ్యతి ప్రా॒ణమే॒వ ప॒శుషు॑ దధాతి వ్యా॒నాయ॒ త్వేత్యను॑
 శృంథతి వ్యా॒నమే॒వ ప॒శుషు॑ దధాతి॒ తస్మా᳚థ్స్వ॒పంతం॑ ప్రా॒ణా న జ॑హతి ..

 6. 1. 9.. ఇత॑రం పశు॒మాంథ్స్యా᳚ద్యా॒త్యన॑సో॒థ్సర్గం తూ॒ష్ణీꣳ స॑ర్వదేవ॒త్యం॑
 వై త్రయ॑స్త్రిꣳశచ్చ .. 6. 1. 9..

66 యత్క॒లయా॑ తే శ॒ఫేన॑ తే క్రీణా॒నీతి॒ పణే॒తాగో॑ అర్ఘ॒ꣳ॒ సోమం॑
 కు॒ర్యాదగో॑ అర్ఘం॒ యజ॑మాన॒మగో॑ అర్ఘమధ్వ॒ర్యుం గోస్తు మ॑హి॒మానం॒ నావ॑
 తిరే॒ద్గవా॑ తే క్రీణా॒నీత్యే॒వ బ్రూ॑యాద్గో అ॒ర్ఘమే॒వ సోమం॑ క॒రోతి॑ గో అ॒ర్ఘం
 యజ॑మానం గో అ॒ర్ఘమ॑ధ్వ॒ర్యుం న గోర్మ॑హి॒మాన॒మవ॑ తిరత్య॒జయా᳚ క్రీణాతి॒
 సత॑పసమే॒వైనం॑ క్రీణాతి॒ హిర॑ణ్యేన క్రీణాతి॒ సశు॑క్రమే॒వై

67 నం॑ క్రీణాతి ధే॒న్వా క్రీ॑ణాతి॒ సాశి॑రమే॒వైనం॑ క్రీణాత్యృష॒భేణ॑ క్రీణాతి॒
 సేంద్ర॑మే॒వైనం॑ క్రీణాత్యన॒డుహా᳚ క్రీణాతి॒ వహ్ని॒ర్వా అ॑న॒డ్వాన్, వహ్ని॑నై॒వ వహ్ని॑
 య॒జ్ఞస్య॑ క్రీణాతి మిథు॒నాభ్యాం᳚ క్రీణాతి మిథు॒నస్యావ॑రుద్ధ్యై॒ వాస॑సా క్రీణాతి
 సర్వదేవ॒త్యం॑ వై వాసః॒ సర్వా᳚భ్య ఏ॒వైనం॑ దే॒వతా᳚భ్యః క్రీణాతి॒ దశ॒ సం
 ప॑ద్యంతే॒ దశా᳚క్షరా వి॒రాడన్నం॑ వి॒రాడ్వి॒రాజై॒వాన్నాద్య॒మవ॑ రుంధే॒

68 తప॑సస్త॒నూర॑సి ప్ర॒జాప॑తే॒ర్వర్ణ॒ ఇత్యా॑హ ప॒శుభ్య॑ ఏ॒వ
 తద॑ధ్వ॒ర్యుర్నిహ్ను॑త ఆ॒త్మనోఽనా᳚వ్రస్కాయ॒ గచ్ఛ॑తి॒ శ్రియం॒ ప్ర ప॒శూనా᳚ప్నోతి॒
 య ఏ॒వం వేద॑ శు॒క్రం తే॑ శు॒క్రేణ॑ క్రీణా॒మీత్యా॑హ యథాయ॒జురే॒వైతద్దే॒వా వై
 యేన॒ హిర॑ణ్యేన॒ సోమ॒మక్రీ॑ణం॒తద॑భీ॒షహా॒ పున॒రాద॑దత॒ కో హి తేజ॑సా
 వి క్రే॒ష్యత॒ ఇతి॒ యేన॒ హిర॑ణ్యేన॒

69 సోమం॑ క్రీణీ॒యాత్తద॑భీ॒షహా॒ పున॒రా ద॑దీత॒ తేజ॑ ఏ॒వాత్మంధ॑త్తే॒ఽస్మే
 జ్యోతిః॑ సోమవిక్ర॒యిణి॒ తమ॒ ఇత్యా॑హ॒ జ్యోతి॑రే॒వ యజ॑మానే దధాతి॒
 తమ॑సా సోమవిక్ర॒యిణ॑మర్పయతి॒ యదను॑పగ్రథ్య హ॒న్యాద్దం॑ద॒శూకా॒స్తాꣳ
 సమాꣳ॑ స॒ర్పాః స్యు॑రి॒దమ॒హꣳ స॒ర్పాణాం᳚ దంద॒శూకా॑నాం గ్రీ॒వా ఉప॑
 గ్రథ్నా॒మీత్యా॒హాదం॑దశూకా॒స్తాꣳ సమాꣳ॑ స॒ర్పా భ॑వంతి॒ తమ॑సా
 సోమవిక్ర॒యిణం॑ విధ్యతి॒ స్వాన॒

70 భ్రాజేత్యా॑హై॒తే వా అ॒ముష్మి॑3ꣳల్లో॒కే సోమ॑మరక్షం॒తేభ్యోఽధి॒
 సోమ॒మాహ॑ర॒న్॒ యదే॒తేభ్యః॑ సోమ॒క్రయ॑ణా॒న్నాను॑ది॒శేదక్రీ॑తోఽస్య॒
 సోమః॑ స్యా॒న్నాస్యై॒తే॑ఽముష్మి॑3ꣳల్లో॒కే సోమꣳ॑ రక్షేయు॒ర్యదే॒తేభ్యః॑
 సోమ॒క్రయ॑ణాననుది॒శతి॑ క్రీ॒తో᳚ఽస్య॒ సోమో॑ భవత్యే॒తే᳚ఽస్యా॒ముష్మి॑3ꣳల్లో॒కే
 సోమꣳ॑ రక్షంతి .. 6. 1. 10.. సశు॑క్రమే॒వ రుం॑ధ॒ ఇతి॒ యేన॒ హిర॑ణ్యేన॒
 స్వాన॒ చతు॑శ్చత్వారిꣳశచ్చ .. 6. 1. 10..

71 వా॒రు॒ణో వై క్రీ॒తః సోమ॒ ఉప॑నద్ధో మి॒త్రో న॒ ఏహి॒ సుమి॑త్రధా॒
 ఇత్యా॑హ॒ శాంత్యా॒ ఇంద్ర॑స్యో॒రుమా వి॑శ॒ దక్షి॑ణ॒మిత్యా॑హ దే॒వా వై యꣳ
 సోమ॒మక్రీ॑ణం॒తమింద్ర॑స్యో॒రౌ దక్షి॑ణ॒ ఆసా॑దయన్నే॒ష ఖలు॒ వా ఏ॒తర్హీంద్రో॒
 యో యజ॑తే॒ తస్మా॑దే॒వమా॒హోదాయు॑షా స్వా॒యుషేత్యా॑హ దే॒వతా॑ ఏ॒వాన్వా॒రభ్యోత్

72 తి॑ష్ఠత్యు॒ర్వం॑తరి॑క్ష॒మన్వి॒హీత్యా॑హాంతరిక్షదేవ॒త్యో᳚ 2॒ హ్యే॑తర్హి॒
 సోమోఽది॑త్యాః॒ సదో॒ఽస్యది॑త్యాః॒ సద॒ ఆ సీ॒దేత్యా॑హ యథాయ॒జురే॒వైతద్వి వా
 ఏ॑నమే॒తద॑ర్ధయతి॒ యద్వా॑రు॒ణꣳ సంతం॑ మై॒త్రం క॒రోతి॑ వారు॒ణ్యర్చా
 సా॑దయతి॒ స్వయై॒వైనం॑ దే॒వత॑యా॒ సమ॑ర్ధయతి॒ వాస॑సా ప॒ర్యాన॑హ్యతి
 సర్వదేవ॒త్యం॑ వై వాసః॒ సర్వా॑భిరే॒వై

73 నం॑ దే॒వతా॑భిః॒ సమ॑ర్ధయ॒త్యథో॒ రక్ష॑సా॒మప॑హత్యై॒ వనే॑షు॒
 వ్యం॑తరి॑క్షం తతా॒నేత్యా॑హ॒ వనే॑షు॒ హి వ్యం॑తరి॑క్షం త॒తాన॒
 వాజ॒మర్వ॒థ్స్విత్యా॑హ॒ వాజ॒గ్గ్॒ హ్యర్వ॑థ్సు॒ పయో॑ అఘ్ని॒యాస్విత్యా॑హ॒
 పయో॒ హ్య॑ఘ్ని॒యాసు॑ హృ॒థ్సు క్రతు॒మిత్యా॑హ హృ॒థ్సు హి క్రతుం॒ వరు॑ణో
 వి॒క్ష్వ॑గ్నిమిత్యా॑హ॒ వరు॑ణో॒ హి వి॒క్ష్వ॑గ్నిం ది॒వి సూర్య॒

74 మిత్యా॑హ ది॒వి హి సూర్య॒ꣳ॒ సోమ॒మద్రా॒విత్యా॑హ॒ గ్రావా॑ణో॒ వా అద్ర॑య॒స్తేషు॒
 వా ఏ॒ష సోమం॑ దధాతి॒ యో యజ॑తే॒ తస్మా॑దే॒వమా॒హోదు॒త్యం జా॒తవే॑దస॒మితి॑
 సౌ॒ర్యర్చా కృ॑ష్ణాజి॒నం ప్ర॒త్యాన॑హ్యతి॒ రక్ష॑సా॒మప॑హత్యా॒ ఉస్రా॒వేతం॑
 ధూర్షాహా॒విత్యా॑హ యథాయ॒జురే॒వైతత్ప్ర చ్య॑వస్వ భువస్పత॒ ఇత్యా॑హ భూ॒తానా॒గ్॒
 హ్యే॑

75 ష పతి॒ర్విశ్వా᳚న్య॒భి ధామా॒నీత్యా॑హ॒ విశ్వా॑ని॒ హ్యే᳚ 2॒ షో॑ఽభి ధామా॑ని
 ప్ర॒చ్యవ॑తే॒ మా త్వా॑ పరిప॒రీ వి॑ద॒దిత్యా॑హ॒ యదే॒వాదః సోమ॑మాహ్రి॒యమా॑ణం
 గంధ॒ర్వో వి॒శ్వావ॑సుః ప॒ర్యము॑ష్ణా॒త్తస్మా॑దే॒వమా॒హాప॑రిమోషాయ॒ యజ॑మానస్య
 స్వ॒స్త్యయ॑న్య॒సీత్యా॑హ॒ యజ॑మానస్యై॒వైష య॒జ్ఞస్యా᳚న్వారం॒భోఽన॑వచ్ఛిత్త్యై॒
 వరు॑ణో॒ వా ఏ॒ష యజ॑మానమ॒భ్యైతి॒ యత్

76 క్రీ॒తః సోమ॒ ఉప॑నద్ధో॒ నమో॑ మి॒త్రస్య॒ వరు॑ణస్య॒ చక్ష॑స॒
 ఇత్యా॑హ॒ శాంత్యా॒ ఆ సోమం॒ వహం॑త్య॒గ్నినా॒ ప్రతి॑ తిష్ఠతే॒ తౌ సం॒భవం॑తౌ॒
 యజ॑మానమ॒భి సంభ॑వతః పు॒రా ఖలు॒ వావైష మేధా॑యా॒త్మాన॑మా॒రభ్య॑ చరతి॒
 యో దీ᳚క్షి॒తో యద॑గ్నీషో॒మీయం॑ ప॒శుమా॒లభ॑త ఆత్మని॒ష్క్రయ॑ణ ఏ॒వాస్య॒ స
 తస్మా॒త్తస్య॒ నాశ్యం॑ పురుష ని॒ష్క్రయ॑ణ ఇవ॒ హ్యథో॒ ఖల్వా॑హుర॒గ్నీషోమా᳚భ్యాం॒
 వా ఇంద్రో॑ వృ॒త్రమ॑హ॒న్నితి॒ యద॑గ్నీషో॒మీయం॑ ప॒శుమా॒లభ॑తే॒ వార్త్ర॑ఘ్న
 ఏ॒వాస్య॒ స తస్మా᳚ద్వా॒శ్యం॑ వారు॒ణ్యర్చా పరి॑ చరతి॒ స్వయై॒వైనం॑ దే॒వత॑యా॒
 పరి॑ చరతి .. 6. 1. 11.. అ॒న్వా॒రభ్యోథ్సర్వా॑భిరే॒వ సూర్యం॑ భూ॒తానా॒గ్॒ హ్యే॑తి॒
 యదా॑హుః స॒ప్తవిꣳ॑శతిశ్చ .. 6. 1. 11..

 ప్రా॒చీన॑వꣳశం॒ యావం॑త ఋఖ్సా॒మో వాగ్వై దే॒వేభ్యో దే॒వా వై దే॑వ॒యజ॑నం
క॒ద్రూశ్చ॒ తద్ధిర॑ణ్య॒ꣳ॒ షట్ప॒దాని॑ బ్రహ్మవా॒దినో॑ వి॒చిత్యో॒ యత్క॒లయా॑
తే వారు॒ణో వై క్రీ॒తః సోమ॒ ఏకా॑దశ ..

 ప్రా॒చీన॑వꣳశ॒గ్గ్॒ స్వాహేత్యా॑హ॒ యోం᳚తః శ॒రా హ్యే॑ష సంతప॑సా చ॒
యత్క॑ర్ణగృహీ॒తేతి॑ లోమ॒తో వా॑రు॒ణః షట్థ్స॑ప్తతిః ..

 ప్రా॒చీన॑వꣳశం॒ పరి॑ చరతి ..

షష్ఠకాండే ద్వితీయః ప్రశ్నః 2 

1 యదు॒భౌ వి॒ముచ్యా॑తి॒థ్యం గృ॑హ్ణీ॒యాద్య॒జ్ఞం వి చ్ఛిం॑ద్యా॒ద్యదు॒భావ
   వి॑ముచ్య॒ యథానా॑గతాయాతి॒థ్యం క్రి॒యతే॑ తా॒దృగే॒వ తద్విము॑క్తో॒ఽన్యో॑ఽన॒డ్వాన్
   భవ॒త్యవి॑ముక్తో॒ఽన్యోఽథా॑తి॒థ్యం గృ॑హ్ణాతి య॒జ్ఞస్య॒ సంత॑త్యై॒
   పత్న్య॒న్వార॑భతే॒ పత్నీ॒ హి పారీ॑ణహ్య॒స్యేశే॒ పత్ని॑యై॒వాను॑మతం॒ నిర్వ॑పతి॒
   యద్వై పత్నీ॑ య॒జ్ఞస్య॑ క॒రోతి॑ మిథు॒నం తదథో॒ పత్ని॑యా ఏ॒వై

2 ష య॒జ్ఞస్యా᳚న్వారం॒భోఽన॑వచ్ఛిత్త్యై॒ యావ॑ద్భి॒ర్వై
   రాజా॑నుచ॒రైరా॒గచ్ఛ॑తి॒ సర్వే᳚భ్యో॒ వై తేభ్య॑ ఆతి॒థ్యం క్రి॑యతే॒
   ఛందాꣳ॑సి॒ ఖలు॒ వై సోమ॑స్య॒ రాజ్ఞో॑ఽనుచ॒రాణ్య॒గ్నేరా॑తి॒థ్యమ॑సి॒
   విష్ణ॑వే॒ త్వేత్యా॑హ గాయత్రి॒యా ఏ॒వైతేన॑ కరోతి॒ సోమ॑స్యాతి॒థ్యమ॑సి॒
   విష్ణ॑వే॒ త్వేత్యా॑హ త్రి॒ష్టుభ॑ ఏ॒వైతేన॑ కరో॒త్యతి॑థేరాతి॒థ్యమ॑సి॒
   విష్ణ॑వే॒ త్వేత్యా॑హ॒ జగ॑త్యా

3 ఏ॒వైతేన॑ కరోత్య॒గ్నయే᳚ త్వా రాయస్పోష॒దావ్న్నే॒ విష్ణ॑వే॒ త్వేత్యా॑హాను॒ష్టుభ॑
   ఏ॒వైతేన॑ కరోతి శ్యే॒నాయ॑ త్వా సోమ॒భృతే॒ విష్ణ॑వే॒ త్వేత్యా॑హ గాయత్రి॒యా
   ఏ॒వైతేన॑ కరోతి॒ పంచ॒ కృత్వో॑ గృహ్ణాతి॒ పంచా᳚క్షరా పం॒క్తిః పాంక్తో॑
   య॒జ్ఞో య॒జ్ఞమే॒వావ॑ రుంధే బ్రహ్మవా॒దినో॑ వదంతి॒ కస్మా᳚థ్స॒త్యాద్గా॑యత్రి॒యా
   ఉ॑భ॒యత॑ ఆతి॒థ్యస్య॑ క్రియత॒ ఇతి॒ యదే॒వాదః సోమ॒మా

4 ఽహ॑ర॒త్తస్మా᳚ద్గాయత్రి॒యా ఉ॑భ॒యత॑ ఆతి॒థ్యస్య॑ క్రియతే
   పు॒రస్తా᳚చ్చో॒పరి॑ష్టాచ్చ॒ శిరో॒ వా ఏ॒తద్య॒జ్ఞస్య॒ యదా॑తి॒థ్యం నవ॑కపాలః
   పురో॒డాశో॑ భవతి॒ తస్మా᳚న్నవ॒ధా శిరో॒ విష్యూ॑తం॒ నవ॑కపాలః పురో॒డాశో॑
   భవతి॒ తే త్రయ॑స్త్రికపా॒లాస్త్రి॒వృతా॒ స్తోమే॑న॒ సం మి॑తా॒స్తేజ॑స్త్రి॒వృత్తేజ॑
   ఏ॒వ య॒జ్ఞస్య॑ శీ॒ర్॒షంద॑ధాతి॒ నవ॑కపాలః పురో॒డాశో॑ భవతి॒ తే
   త్రయ॑స్త్రికపా॒లాస్త్రి॒వృతా᳚ ప్రా॒ణేన॒ సం మి॑తాస్త్రి॒వృద్వై

5 ప్రా॒ణస్త్రి॒వృత॑మే॒వ ప్రా॒ణమ॑భిపూ॒ర్వం య॒జ్ఞస్య॑ శీ॒ర్॒షంద॑ధాతి
   ప్ర॒జాప॑తే॒ర్వా ఏ॒తాని॒ పక్ష్మా॑ణి॒ యద॑శ్వవా॒లా ఐ᳚క్ష॒వీ తి॒రశ్చీ॒
   యదాశ్వ॑వాలః ప్రస్త॒రో భవ॑త్యైక్ష॒వీ తి॒రశ్చీ᳚ ప్ర॒జాప॑తేరే॒వ తచ్చక్షుః॒
   సంభ॑రతి దే॒వా వై యా ఆహు॑తీ॒రజు॑హవు॒స్తా అసు॑రా ని॒ష్కావ॑మాదం॒తే
   దే॒వాః కా᳚ర్ష్మ॒ర్య॑మపశ్యన్కర్మ॒ణ్యో॑ వై కర్మై॑నేన కుర్వీ॒తేతి॒ తే
   కా᳚ర్ష్మర్య॒మయా᳚న్పరి॒ధీన॑

6 కుర్వత॒ తైర్వై తే రక్షా॒గ్॒స్యపా᳚ఘ్నత॒ యత్కా᳚ర్ష్మర్య॒మయాః᳚ పరి॒ధయో॒
   భవం॑తి॒ రక్ష॑సా॒మప॑హత్యై॒ సగ్గ్ స్ప॑ర్శయతి॒ రక్ష॑సా॒మన॑న్వవచారాయ॒
   న పు॒రస్తా॒త్పరి॑ దధాత్యాది॒త్యో హ్యే॑వోద్యన్పు॒రస్తా॒ద్రక్షాగ్॑స్యప॒హంత్యూ॒ర్ధ్వే
   స॒మిధా॒వా ద॑ధాత్యు॒పరి॑ష్టాదే॒వ రక్షా॒గ్॒స్యప॑హంతి॒ యజు॑షా॒న్యాం
   తూ॒ష్ణీమ॒న్యాం మి॑థున॒త్వాయ॒ ద్వే ఆ ద॑ధాతి ద్వి॒పాద్యజ॑మానః॒ ప్రతి॑ష్ఠిత్యై
   బ్రహ్మవా॒దినో॑ వదంత్య॒

7 గ్నిశ్చ॒ వా ఏ॒తౌ సోమ॑శ్చ క॒థా సోమా॑యాతి॒థ్యం క్రి॒యతే॒ నాగ్నయ॒
 ఇతి॒ యద॒గ్నావ॒గ్నిం మ॑థి॒త్వా ప్ర॒హర॑తి॒ తేనై॒వాగ్నయ॑ ఆతి॒థ్యం
 క్రి॑య॒తేఽథో॒ ఖల్వా॑హుర॒గ్నిః సర్వా॑ దే॒వతా॒ ఇతి॒ యద్ధ॒విరా॒సాద్యా॒గ్నిం
 మంథ॑తి హ॒వ్యాయై॒వాస॑న్నాయ॒ సర్వా॑ దే॒వతా॑ జనయతి .. 6. 2. 1.. పత్ని॑యా ఏ॒వ
 జగ॑త్యా॒ ఆ త్రి॒వృద్వై ప॑రి॒ధీన్, వ॑దం॒త్యేక॑ చత్వారిꣳశచ్చ .. 6. 2. 1..

8 దే॒వా॒సు॒రాః సంయ॑త్తా ఆసం॒తే దే॒వా మి॒థో విప్రి॑యా ఆసం॒తే᳚ 2॒ ఽన్యో᳚ఽన్యస్మై॒
 జ్యైష్ఠ్యా॒యాతి॑ష్ఠమానాః పంచ॒ధా వ్య॑క్రామన్న॒గ్నిర్వసు॑భిః॒ సోమో॑ రు॒ద్రైరింద్రో॑
 మ॒రుద్భి॒ర్వరు॑ణ ఆది॒త్యైర్బృహ॒స్పతి॒ర్విశ్వై᳚ర్దే॒వైస్తే॑ఽమన్యం॒తాసు॑రేభ్యో॒
 వా ఇ॒దం భ్రాతృ॑వ్యేభ్యో రధ్యామో॒ యన్మి॒థో విప్రి॑యాః॒ స్మో యాన॑ ఇ॒మాః
 ప్రి॒యాస్త॒నువ॒స్తాః స॒మవ॑ద్యామహై॒ తాభ్యః॒ స నిరృ॑చ్ఛా॒ద్యో

9 నః॑ ప్రథ॒మో᳚ఽ 1॒ఽ న్యో᳚ఽన్యస్మై॒ ద్రుహ్యా॒దితి॒ తస్మా॒ద్యః సతా॑నూనప్త్రిణాం
 ప్రథ॒మో ద్రుహ్య॑తి॒ స ఆర్తి॒మార్చ్ఛ॑తి॒ యత్తా॑నూన॒ప్త్రꣳ స॑మవ॒ద్యతి॒
 భ్రాతృ॑వ్యాభిభూత్యై॒ భవ॑త్యా॒త్మనా॒ పరా᳚స్య॒ భ్రాతృ॑వ్యో భవతి॒ పంచ॒
 కృత్వోఽవ॑ ద్యతి పంచ॒ధా హి తే తథ్స॑మ॒వాద్యం॒తాథో॒ పంచా᳚క్షరా పం॒క్తిః
 పాంక్తో॑ య॒జ్ఞో య॒జ్ఞమే॒వావ॑ రుంధ॒ ఆప॑తయే త్వా గృహ్ణా॒మీత్యా॑హ ప్రా॒ణో వా

10 ఆప॑తిః ప్రా॒ణమే॒వ ప్రీ॑ణాతి॒ పరి॑పతయ॒ ఇత్యా॑హ॒ మనో॒ వై
 పరి॑పతి॒ర్మన॑ ఏ॒వ ప్రీ॑ణాతి॒ తనూ॒నప్త్ర॒ ఇత్యా॑హ త॒నువో॒ హి తే తాః
 స॑మ॒వాద్యం॑త శాక్వ॒రాయేత్యా॑హ॒ శక్త్యై॒ హి తే తాః స॑మ॒వాద్యం॑త॒
 శక్మ॒న్నోజి॑ష్ఠా॒యేత్యా॒హౌజి॑ష్ఠ॒ꣳ॒ హి తే తదా॒త్మనః॑
 సమ॒వాద్యం॒తానా॑ధృష్టమస్యనాధృ॒ష్యమిత్యా॒హానా॑ధృష్ట॒గ్గ్॒
 హ్యే॑తద॑నాధృ॒ష్యం దే॒వానా॒మోజ॒

11 ఇత్యా॑హ దే॒వానా॒గ్॒ హ్యే॑తదోజో॑ఽభిశస్తి॒పా అ॑నభిశస్తే॒న్యమిత్యా॑హాభిశస్తి॒పా
 హ్యే॑తద॑నభిశస్తే॒న్యమను॑ మే దీ॒క్షాం దీ॒క్షాప॑తిర్మన్యతా॒మిత్యా॑హ యథా
 య॒జురే॒వైతద్ఘృ॒తం వై దే॒వా వజ్రం॑ కృ॒త్వా సోమ॑మఘ్నన్నంతి॒కమి॑వ॒ ఖలు॒
 వా అ॑స్యై॒తచ్చ॑రంతి॒ యత్తా॑నూన॒ప్త్రేణ॑ ప్ర॒చరం॑త్య॒ꣳ॒శురꣳ॑శుస్తే
 దేవ సో॒మాప్యా॑యతా॒మిత్యా॑హ॒ య

12 దే॒వాస్యా॑పువా॒యతే॒ యన్మీయ॑తే॒ తదే॒వాస్యై॒తేనాప్యా॑ యయ॒త్యా తుభ్య॒మింద్రః॑
 ప్యాయతా॒మా త్వమింద్రా॑య ప్యాయ॒స్వేత్యా॑హో॒భావే॒వేంద్రం॑ చ॒ సోమం॒
 చాప్యా॑యయ॒త్యా ప్యా॑యయ॒ సఖీం᳚థ్స॒న్యా మే॒ధయేత్యా॑హ॒ర్త్విజో॒ వా అ॑స్య॒
 సఖా॑య॒స్తానే॒వాప్యా॑యయతి స్వ॒స్తి తే॑ దేవ సోమ సు॒త్యామ॑శీ॒యే

13 త్యా॑హా॒శిష॑మే॒వైతామా శా᳚స్తే॒ ప్ర వా ఏ॒తే᳚ఽస్మాల్లో॒కాచ్చ్య॑వంతే॒ యే
 సోమ॑మాప్యా॒యయం॑త్యంతరిక్షదేవ॒త్యో॑ హి సోమ॒ ఆప్యా॑యిత॒ ఏష్టా॒ రాయః॒ ప్రేషే
 భగా॒యేత్యా॑హ॒ ద్యావా॑పృథి॒వీభ్యా॑మే॒వ న॑మ॒స్కృత్యా॒స్మి3ꣳల్లో॒కే
 ప్రతి॑ తిష్ఠంతి దేవాసు॒రాః సంయ॑త్తా ఆసం॒తే దే॒వా బిభ్య॑తో॒ఽగ్నిం
 ప్రావి॑శం॒తస్మా॑దాహుర॒గ్నిః సర్వా॑ దే॒వతా॒ ఇతి॒ తే᳚

14 ఽగ్నిమే॒వ వరూ॑థం కృ॒త్వాసు॑రాన॒భ్య॑భవన్న॒గ్నిమి॑వ॒ ఖలు॒ వా ఏ॒ష
 ప్ర వి॑శతి॒ యో॑ఽవాంతరదీ॒క్షాము॒పైతి॒ భ్రాతృ॑వ్యాభిభూత్యై॒ భవ॑త్యా॒త్మనా॒
 పరా᳚స్య॒ భ్రాతృ॑వ్యో భవత్యా॒త్మాన॑మే॒వ దీ॒క్షయా॑ పాతి ప్ర॒జామ॑వాంతరదీ॒క్షయా॑
 సంత॒రాం మేఖ॑లాꣳ స॒మాయ॑చ్ఛతే ప్ర॒జా హ్యా᳚త్మ॒నోఽన్త॑రతరా త॒ప్తవ్ర॑తో
 భవతి॒ మదం॑తీభిర్మార్జయతే॒ నిర్హ్య॑గ్నిః శీ॒తేన॒ వాయ॑తి॒ సమి॑ద్ధ్యై॒ యా తే॑
 అగ్నే॒ రుద్రి॑యా త॒నూరిత్యా॑హ॒ స్వయై॒వైన॑ద్దే॒వత॑యా వ్రతయతి సయోని॒త్వాయ॒
 శాంత్యై᳚ .. 6. 2. 2.. యో వా ఓజ॑ ఆహ॒ యద॑శీ॒యేతి॒ తే᳚గ్న॒ ఏకా॑దశ చ .. 6. 2. 2..

15 తేషా॒మసు॑రాణాం తి॒స్రః పుర॑ ఆసన్నయ॒స్మయ్య॑వ॒మాథ॑ రజ॒తాథ॒ హరి॑ణీ॒
 తా దే॒వా జేతుం॒ నాశ॑క్నువం॒తా ఉ॑ప॒సదై॒వాజి॑గీషం॒తస్మా॑దాహు॒ర్యశ్చై॒వం
 వేద॒ యశ్చ॒ నోప॒సదా॒ వై మ॑హాపు॒రం జ॑యం॒తీతి॒ త ఇషు॒ꣳ॒
 సమ॑స్కుర్వతా॒గ్నిమనీ॑క॒ꣳ॒ సోమꣳ॑ శ॒ల్యం విష్ణుం॒ తేజ॑నం॒ తే᳚ఽబ్రువ॒న్క
 ఇ॒మామ॑సిష్య॒తీతి॑

16 రు॒ద్ర ఇత్య॑బ్రువన్రు॒ద్రో వై క్రూ॒రః సో᳚ఽస్య॒త్వితి॒ సో᳚ఽబ్రవీ॒ద్వరం॑ వృణా
 అ॒హమే॒వ ప॑శూ॒నామధి॑పతిరసా॒నీతి॒ తస్మా᳚ద్రు॒ద్రః ప॑శూ॒నామధి॑పతి॒స్తాꣳ
 రు॒ద్రోఽవా॑సృజ॒థ్స తి॒స్రః పురో॑ భి॒త్త్వైభ్యో లో॒కేభ్యోఽసు॑రా॒న్ప్రాణు॑దత॒
 యదు॑ప॒సద॑ ఉపస॒ద్యంతే॒ భ్రాతృ॑వ్యపరాణుత్త్యై॒ నాన్యామాహు॑తిం
 పు॒రస్తా᳚జ్జుహుయా॒ద్యద॒న్యామాహు॑తిం పు॒రస్తా᳚జ్జుహు॒యా

17 ద॒న్యన్ముఖం॑ కుర్యాథ్స్రు॒వేణా॑ఘా॒రమా ఘా॑రయతి య॒జ్ఞస్య॒ ప్రజ్ఞా᳚త్యై॒
 పరా॑ఙతి॒క్రమ్య॑ జుహోతి॒ పరా॑చ ఏ॒వైభ్యో లో॒కేభ్యో॒ యజ॑మానో॒ భ్రాతృ॑వ్యా॒న్
 ప్రణు॑దతే॒ పున॑రత్యా॒క్రమ్యో॑ప॒సదం॑ జుహోతి ప్ర॒ణుద్యై॒వైభ్యో లో॒కేభ్యో॒
 భ్రాతృ॑వ్యాంజి॒త్వా భ్రా॑తృవ్యలో॒కమ॒భ్యారో॑హతి దే॒వా వై యాః ప్రా॒తరు॑ప॒సద॑
 ఉ॒పాసీ॑ద॒న్నహ్న॒స్తాభి॒రసు॑రా॒న్ప్రాణు॑దంత॒ యాః సా॒యꣳ రాత్రి॑యై॒
 తాభి॒ర్యథ్సా॒యం ప్రా॑తరుప॒సద॑

18 ఉపస॒ద్యంతే॑ఽహోరా॒త్రాభ్యా॑మే॒వ తద్యజ॑మానో॒ భ్రాతృ॑వ్యా॒న్ ప్రణు॑దతే॒
 యాః ప్రా॒తర్యా॒జ్యాః᳚ స్యుస్తాః సా॒యం పు॑రోఽనువా॒క్యాః᳚ కుర్యా॒దయా॑తయామత్వాయ తి॒స్ర
 ఉ॑ప॒సద॒ ఉపై॑తి॒ త్రయ॑ ఇ॒మే లో॒కా ఇ॒మానే॒వ లో॒కాన్ప్రీ॑ణాతి॒ షట్థ్సం
 ప॑ద్యంతే॒ షడ్వా ఋ॒తవ॑ ఋ॒తూనే॒వ ప్రీ॑ణాతి॒ ద్వాద॑శా॒హీనే॒ సోమ॒ ఉపై॑తి॒
 ద్వాద॑శ॒ మాసాః᳚ సంవథ్స॒రః సం॑వథ్స॒రమే॒వ ప్రీ॑ణాతి॒ చతు॑ర్విꣳశతిః॒ సం

19 ప॑ద్యంతే॒ చతు॑ర్విꣳశతిరర్ధమా॒సా అ॑ర్ధమా॒సానే॒వ
 ప్రీ॑ణా॒త్యారా᳚గ్రామవాంతరదీ॒క్షాముపే॑యా॒ద్యః కా॒మయే॑తా॒స్మిన్మే॑
 లో॒కేఽర్ధు॑కగ్గ్ స్యా॒దిత్యేక॒మగ్రేఽథ॒ ద్వావథ॒ త్రీనథ॑ చ॒తుర॑
 ఏ॒షా వా ఆరా᳚గ్రావాంతరదీ॒క్షాస్మిన్నే॒వాస్మై॑ లో॒కేఽర్ధు॑కం భవతి
 ప॒రోవ॑రీయసీమవాంతరదీ॒క్షాముపే॑యా॒ద్యః కా॒మయే॑తా॒ముష్మి॑న్మే
 లో॒కేఽర్ధు॑కగ్గ్ స్యా॒దితి॑ చ॒తురోఽగ్రేఽథ॒ త్రీనథ॒ ద్వావథైక॑మే॒షా వై
 ప॒రోవ॑రీయస్యవాంతరదీ॒క్షాముష్మి॑న్నే॒వాస్మై॑ లో॒కేఽర్ధు॑కం భవతి .. 6. 2. 3.. అ॒సి॒ష్య॒తీతి॑ జుహు॒యాథ్సా॒యం ప్రా॑తరుప॒సద॒శ్చతు॑ర్విꣳశతిః॒
 సంచ॒తురోఽగ్నే॒ షోడ॑శ చ .. 6. 2. 3..

20 సు॒వ॒ర్గం వా ఏ॒తే లో॒కం యం॑తి॒ య ఉ॑ప॒సద॑ ఉప॒యంతి॒ తేషాం॒ య
 ఉ॒న్నయ॑తే॒ హీయ॑త ఏ॒వ స నోద॑నే॒షీతి॒ సూ᳚న్నీయమివ॒ యో వై స్వా॒ర్థేతాం᳚
 య॒తాగ్ శ్రాం॒తో హీయ॑త ఉ॒త స ని॒ష్ట్యాయ॑ స॒హ వ॑సతి॒ తస్మా᳚థ్స॒కృదు॒న్నీయ॒
 నాప॑ర॒మున్న॑యేత ద॒ధ్నోన్న॑యేతై॒తద్వై ప॑శూ॒నాꣳ రూ॒పꣳ రూ॒పేణై॒వ
 ప॒శూనవ॑ రుంధే

21 య॒జ్ఞో దే॒వేభ్యో॒ నిలా॑యత॒ విష్ణూ॑ రూ॒పం కృ॒త్వా స పృ॑థి॒వీం
 ప్రావి॑శ॒త్తం దే॒వా హస్తాం᳚థ్స॒ꣳ॒రభ్యై᳚చ్ఛం॒తమింద్ర॑
 ఉ॒పర్యు॑ప॒ర్యత్య॑క్రామ॒థ్సో᳚ఽబ్రవీ॒త్కో మా॒యము॒పర్యు॑ప॒ర్యత్య॑క్రమీ॒దిత్య॒హం
 దు॒ర్గే హంతేత్యథ॒ కస్త్వమిత్య॒హం దు॒ర్గాదాహ॒ర్తేతి॒ సో᳚ఽబ్రవీద్దు॒ర్గేవై హంతా॑వోచథా
 వరా॒హో॑ఽయం వా॑మమో॒షః

22 స॑ప్తా॒నాం గి॑రీ॒ణాం ప॒రస్తా᳚ద్వి॒త్తం వేద్య॒మసు॑రాణాం బిభర్తి॒ తం జ॑హి॒
 యది॑ దు॒ర్గే హంతాసీతి॒ స ద॑ర్భపుంజీ॒లము॒ద్వృహ్య॑ స॒ప్త గి॒రీన్భి॒త్త్వా
 తమ॑హం॒థ్సో᳚ఽబ్రవీద్దు॒ర్గాద్వా ఆహ॑ర్తావోచథా ఏ॒తమా హ॒రేతి॒ తమే᳚భ్యో య॒జ్ఞ
 ఏ॒వ య॒జ్ఞమాహ॑ర॒ద్యత్తద్వి॒త్తం వేద్య॒మసు॑రాణా॒మవిం॑దంత॒ తదేకం॒ వేద్యై॑
 వేది॒త్వమసు॑రాణాం॒

23 వా ఇ॒యమగ్ర॑ ఆసీ॒ద్యావ॒దాసీ॑నః పరా॒పశ్య॑తి॒ తావ॑ద్దే॒వానాం॒ తే దే॒వా
 అ॑బ్రువ॒న్నస్త్వే॒వ నో॒ఽస్యామపీతి॒ కియ॑ద్వో దాస్యామ॒ ఇతి॒ యావ॑ది॒యꣳ స॑లావృ॒కీ
 త్రిః ప॑రి॒క్రామ॑తి॒ తావ॑న్నో ద॒త్తేతి॒ స ఇంద్రః॑ సలావృ॒కీ రూ॒పం కృ॒త్వేమాం
 త్రిః స॒ర్వతః॒ పర్య॑క్రామ॒త్తది॒మామ॑విందంత॒ యది॒మామవిం॑దంత॒ తద్వేద్యై॑
 వేది॒త్వꣳ

24 సా వా ఇ॒యꣳ సర్వై॒వ వేది॒రియ॑తి శక్ష్యా॒మీతి॒ త్వా అ॑వ॒మాయ॑ యజంతే
 త్రి॒ꣳ॒శత్ప॒దాని॑ ప॒శ్చాత్తి॒రశ్చీ॑ భవతి॒ షట్త్రిꣳ॑శ॒త్ప్రాచీ॒
 చతు॑ర్విꣳశతిః పు॒రస్తా᳚త్తి॒రశ్చీ॒ దశ॑దశ॒ సం ప॑ద్యంతే॒ దశా᳚క్షరా
 వి॒రాడన్నం॑ వి॒రాడ్వి॒రాజై॒వాన్నాద్య॒మవ॑ రుంధ॒ ఉద్ధం॑తి॒ యదే॒వాస్యా॑ అమే॒ధ్యం
 తదప॑ హం॒త్యుద్ధం॑తి॒ తస్మా॒దోష॑ధయః॒ పరా॑ భవంతి బ॒ర్॒హిః స్తృ॑ణాతి॒
 తస్మా॒దోష॑ధయః॒ పున॒రా భ॑వం॒త్యుత్త॑రం బ॒ర్॒హిష॑ ఉత్తరబ॒ర్॒హిః స్తృ॑ణాతి
 ప్ర॒జా వై బ॒ర్॒హిర్యజ॑మాన ఉత్తరబ॒ర్॒హిర్యజ॑మానమే॒వాయ॑జమానా॒దుత్త॑రం
 కరోతి॒ తస్మా॒ద్యజ॑మా॒నోఽయ॑జమానా॒దుత్త॑రః .. 6. 2. 4.. రుం॒ధే॒ వా॒మ॒మో॒షో
 వే॑ది॒త్వమసు॑రాణాం వేది॒త్వం భ॑వంతి॒ పంచ॑విꣳశతిశ్చ .. 6. 2. 4..

25 యద్వా అనీ॑శానో భా॒రమా॑ద॒త్తే వి వై స లి॑శతే॒ యద్ద్వాద॑శ సా॒హ్నస్యో॑ప॒సదః॒
 స్యుస్తి॒స్రో॑ఽహీన॑స్య య॒జ్ఞస్య॒ విలో॑మ క్రియేత తి॒స్ర ఏ॒వ సా॒హ్నస్యో॑ప॒సదో॒
 ద్వాద॑శా॒హీన॑స్య య॒జ్ఞస్య॑ సవీర్య॒త్వాయాథో॒ సలో॑మ క్రియతే వ॒థ్సస్యైకః॒
 స్తనో॑ భా॒గీ హి సోఽథైక॒గ్గ్॒ స్తనం॑ వ్రత॒ముపై॒త్యథ॒ ద్వావథ॒ త్రీనథ॑
 చ॒తుర॑ ఏ॒తద్వై

26 క్షు॒రప॑వి॒ నామ॑ వ్ర॒తం యేన॒ ప్ర జా॒తాన్భ్రాతృ॑వ్యాన్ను॒దతే॒
 ప్రతి॑ జని॒ష్యమా॑ణా॒నథో॒ కనీ॑యసై॒వ భూయ॒ ఉపై॑తి చ॒తురోఽగ్రే॒
 స్తనా᳚న్వ్ర॒తముపై॒త్యథ॒ త్రీనథ॒ ద్వావథైక॑మే॒తద్వై సు॑జఘ॒నం నామ॑ వ్ర॒తం
 త॑ప॒స్యꣳ॑ సువ॒ర్గ్య॑మథో॒ ప్రైవ జా॑యతే ప్ర॒జయా॑ ప॒శుభి॑ర్యవా॒గూ
 రా॑జ॒న్య॑స్య వ్ర॒తం క్రూ॒రేవ॒ వై య॑వా॒గూః క్రూ॒ర ఇ॑వ

27 రాజ॒న్యో॑ వజ్ర॑స్య రూ॒పꣳ సమృ॑ద్ధ్యా ఆ॒మిక్షా॒ వైశ్య॑స్య పాకయ॒జ్ఞస్య॑
 రూ॒పం పుష్ట్యై॒ పయో᳚ బ్రాహ్మ॒ణస్య॒ తేజో॒ వై బ్రా᳚హ్మ॒ణస్తేజః॒ పయ॒స్తేజ॑సై॒వ
 తేజః॒ పయ॑ ఆ॒త్మంధ॒త్తేఽథో॒ పయ॑సా॒ వై గర్భా॑ వర్ధంతే॒ గర్భ॑ ఇవ॒ ఖలు॒
 వా ఏ॒ష యద్దీ᳚క్షి॒తో యద॑స్య॒ పయో᳚ వ్ర॒తం భవ॑త్యా॒త్మాన॑మే॒వ తద్వ॑ర్ధయతి॒
 త్రివ్ర॑తో॒ వై మను॑రాసీ॒ద్ద్వివ్ర॑తా॒ అసు॑రా॒ ఏక॑వ్రతా

28 దే॒వాః ప్రా॒తర్మ॒ధ్యంది॑నే సా॒యం తన్మనో᳚ర్వ్ర॒తమా॑సీత్పాకయ॒జ్ఞస్య॑ రూ॒పం
 పుష్ట్యై᳚ ప్రా॒తశ్చ॑ సా॒యం చాసు॑రాణాం నిర్మ॒ధ్యం క్షు॒ధో రూ॒పం తత॒స్తే
 పరా॑భవన్మ॒ధ్యంది॑నే మధ్యరా॒త్రే దే॒వానాం॒ తత॒స్తే॑ఽభవంథ్సువ॒ర్గం
 లో॒కమా॑య॒న్॒, యద॑స్య మ॒ధ్యంది॑నే మధ్యరా॒త్రే వ్ర॒తం భవ॑తి మధ్య॒తో
 వా అన్నే॑న భుంజతే మధ్య॒త ఏ॒వ తదూర్జం॑ ధత్తే॒ భ్రాతృ॑వ్యాభిభూత్యై॒
 భవ॑త్యా॒త్మనా॒

29 పరా᳚స్య॒ భ్రాతృ॑వ్యో భవతి॒ గర్భో॒ వా ఏ॒ష యద్దీ᳚క్షి॒తో యోని॑ర్దీక్షిత
 విమి॒తం యద్దీ᳚క్షి॒తో దీ᳚క్షితవిమి॒తాత్ప్ర॒వసే॒ద్యథా॒ యోనే॒ర్గర్భః॒ స్కంద॑తి
 తా॒దృగే॒వ తన్న ప్ర॑వస్త॒వ్య॑మా॒త్మనో॑ గోపీ॒థాయై॒ష వై వ్యా॒ఘ్రః కు॑లగో॒పో
 యద॒గ్నిస్తస్మా॒ద్యద్దీ᳚క్షి॒తః ప్ర॒వసే॒థ్స ఏ॑నమీశ్వ॒రో॑ఽనూ॒త్థాయ॒
 హంతో॒ర్న ప్ర॑వస్త॒వ్య॑మా॒త్మనో॒ గుప్త్యై॑ దక్షిణ॒తః శ॑య ఏ॒తద్వై
 యజ॑మానస్యా॒యత॑న॒గ్గ్॒ స్వ ఏ॒వాయత॑నే శయే॒ఽగ్నిమ॑భ్యా॒వృత్య॑ శయే దే॒వతా॑
 ఏ॒వ య॒జ్ఞమ॑భ్యా॒వృత్య॑ శయే .. 6. 2. 5.. ఏ॒తద్వై క్రూ॒ర ఇ॒వైక॑వ్రతా ఆ॒త్మనా॒
 యజ॑మానస్య॒ త్రయో॑దశ చ .. 6. 2. 5..

30 పు॒రోహ॑విషి దేవ॒యజ॑నే యాజయే॒ద్యం కా॒మయే॒తోపై॑న॒ముత్త॑రో య॒జ్ఞో
 న॑మేద॒భి సు॑వ॒ర్గం లో॒కం జ॑యే॒దిత్యే॒తద్వై పు॒రోహ॑విర్దేవ॒యజ॑నం॒
 యస్య॒ హోతా᳚ ప్రాతరనువా॒కమ॑నుబ్రు॒వన్న॒గ్నిమ॒ప ఆ॑ది॒త్యమ॒భి
 వి॒పశ్య॒త్యుపై॑న॒ముత్త॑రో య॒జ్ఞో న॑మత్య॒భి సు॑వ॒ర్గం లో॒కం జ॑యత్యా॒ప్తే
 దే॑వ॒యజ॑నే యాజయే॒ద్భ్రాతృ॑వ్యవంతం॒ పంథాం᳚ వాధిస్ప॒ర్॒శయే᳚త్క॒ర్తం వా॒
 యావ॒న్నాన॑సే॒ యాత॒ వై

31 న రథా॑యై॒తద్వా ఆ॒ప్తం దే॑వ॒యజ॑నమా॒ప్నోత్యే॒వ భ్రాతృ॑వ్యం॒ నైనం॒
 భ్రాతృ॑వ్య ఆప్నో॒త్యేకో᳚న్నతే దేవ॒ యజ॑నే యాజయేత్ప॒శుకా॑మ॒మేకో᳚న్నతా॒ద్వై
 దే॑వ॒యజ॑నా॒దంగి॑రసః ప॒శూన॑సృజంతాంత॒రా స॑దోహవిర్ధా॒నే ఉ॑న్న॒తగ్గ్
 స్యా॑దే॒తద్వా ఏకో᳚న్నతం దేవ॒యజ॑నం పశు॒మానే॒వ భ॑వతి॒ త్ర్యు॑న్నతే దేవ॒యజ॑నే
 యాజయేథ్సువ॒ర్గకా॑మం॒ త్ర్యు॑న్నతా॒ద్వై దే॑వ॒యజ॑నా॒దంగి॑రసః సువ॒ర్గం
 లో॒కమా॑యన్నంత॒రాహ॑వ॒నీయం॑ చ॒ హవి॒ర్ధానం॑ చో

32 న్న॒తగ్గ్ స్యా॑దంత॒రా హ॑వి॒ర్ధానం॑ చ॒ సద॑శ్చాంత॒రా సద॑శ్చ॒ గార్హ॑పత్యం
 చై॒తద్వై త్ర్యు॑న్నతం దేవ॒యజ॑నꣳ సువ॒ర్గమే॒వ లో॒కమే॑తి॒ ప్రతి॑ష్ఠితే
 దేవ॒యజ॑నే యాజయేత్ప్రతి॒ష్ఠాకా॑మమే॒తద్వై ప్రతి॑ష్ఠితం దేవ॒యజ॑నం॒
 యథ్స॒ర్వతః॑ స॒మం ప్రత్యే॒వ తి॑ష్ఠతి॒ యత్రా॒న్యా అ॑న్యా॒ ఓష॑ధయో॒
 వ్యతి॑షక్తాః॒ స్యుస్తద్యా॑జయేత్ప॒శుకా॑మమే॒తద్వై ప॑శూ॒నాꣳ రూ॒పꣳ
 రూ॒పేణై॒వాస్మై॑ ప॒శూ

33 నవ॑ రుంధే పశు॒మానే॒వ భ॑వతి॒ నిరృ॑తిగృహీతే దేవ॒యజ॑నే యాజయే॒ద్యం
 కా॒మయే॑త॒ నిరృ॑త్యాస్య య॒జ్ఞం గ్రా॑హయేయ॒మిత్యే॒తద్వై నిరృ॑తిగృహీతం
 దేవ॒యజ॑నం॒ యథ్స॒దృశ్యై॑ స॒త్యా॑ ఋ॒క్షం నిరృ॑త్యై॒వాస్య॑ య॒జ్ఞం
 గ్రా॑హయతి॒ వ్యావృ॑త్తే దేవ॒యజ॑నే యాజయేద్వ్యా॒వృత్కా॑మం॒ యం పాత్రే॑ వా॒
 తల్పే॑ వా॒ మీమాꣳ॑సేరన్ప్రా॒చీన॑మాహవ॒నీయా᳚త్ప్రవ॒ణగ్గ్ స్యా᳚త్ప్రతీ॒చీనం॒
 గార్హ॑పత్యాదే॒తద్వై వ్యావృ॑త్తం దేవ॒యజ॑నం॒ వి పా॒ప్మనా॒ భ్రాతృ॑వ్యే॒ణా
 వ॑ర్తతే॒ నైనం॒ పాత్రే॒ న తల్పే॑ మీమాꣳసంతే కా॒ర్యే॑ దేవ॒యజ॑నే
 యాజయే॒ద్భూతి॑కామం కా॒ఱ్యో॑ వై పురు॑షో॒ భవ॑త్యే॒వ .. 6. 2. 6.. యాత॒వై
 హ॑వి॒ర్ధానం॑ చ ప॒శూన్పా॒ప్మనా॒ష్టాద॑శ చ .. 6. 2. 6..

34 తేభ్య॑ ఉత్తరవే॒దిః సి॒ꣳ॒హీ రూ॒పం కృ॒త్వోభయా॑నంత॒రాప॒క్రమ్యా॑తిష్ఠ॒త్తే
 దే॒వా అ॑మన్యంత యత॒రాన్, వా ఇ॒యము॑పావ॒ర్థ్స్యతి॒ త ఇ॒దం
 భ॑విష్యం॒తీతి॒ తాముపా॑మంత్రయంత॒ సాబ్ర॑వీ॒ద్వరం॑ వృణై॒ సర్వా॒న్మయా॒
 కామా॒న్వ్య॑శ్నవథ॒ పూర్వాం॒తు మా॒గ్నేరాహు॑తిరశ్నవతా॒ ఇతి॒ తస్మా॑దుత్తరవే॒దిం
 పూర్వా॑మ॒గ్నేర్వ్యాఘా॑రయంతి॒ వారే॑వృత॒గ్గ్॒ హ్య॑స్యై॒ శమ్య॑యా॒ పరి॑ మిమీతే॒

35 మాత్రై॒వాస్యై॒ సాథో॑ యు॒క్తేనై॒వ యు॒క్తమవ॑ రుంధే వి॒త్తాయ॑నీ మే॒ఽసీత్యా॑హ
 వి॒త్తా హ్యే॑నా॒నావ॑త్తి॒క్తాయ॑నీ మే॒ఽసీత్యా॑హ తి॒క్తాన్ హ్యే॑నా॒నావ॒దవ॑తాన్మా
 నాథి॒తమిత్యా॑హ నాథి॒తాన్ హ్యే॑నా॒నావ॒దవ॑తాన్మా వ్యథి॒తమిత్యా॑హ వ్యథి॒తాన్
 హ్యే॑నా॒నావ॑ద్వి॒దేర॒గ్నిర్నభో॒ నామా

36 ఽగ్నే॑ అంగిర॒ ఇతి॒ త్రిర్హ॑రతి॒ య ఏ॒వైషు లో॒కేష్వ॒గ్నయ॒స్తానే॒వావ॑
 రుంధే తూ॒ష్ణీం చ॑తు॒ర్థꣳ హ॑ర॒త్యని॑రుక్తమే॒వావ॑ రుంధే
 సి॒ꣳ॒ హీర॑సి మహి॒షీర॒సీత్యా॑హ సి॒ꣳ॒హీర్హ్యే॑షా రూ॒పం
 కృ॒త్వోభయా॑నంత॒రాప॒క్రమ్యాతి॑ష్ఠదు॒రు ప్ర॑థస్వో॒రు తే॑ య॒జ్ఞప॑తిః
 ప్రథతా॒మిత్యా॑హ॒ యజ॑మానమే॒వ ప్ర॒జయా॑ ప॒శుభిః॑ ప్రథయతి ధ్రు॒వా

37 ఽసీతి॒ సꣳ హం॑తి॒ ధృత్యై॑ దే॒వేభ్యః॑ శుంధస్వ
 దే॒వేభ్యః॑ శుంభ॒స్వేత్యవ॑ చో॒క్షతి॒ ప్ర చ॑ కిరతి॒ శుద్ధ్యా॑
 ఇంద్రఘో॒షస్త్వా॒ వసు॑భిః పు॒రస్తా᳚త్పా॒త్విత్యా॑హ ది॒గ్భ్య ఏ॒వైనాం॒ ప్రోక్ష॑తి
 దే॒వాగ్శ్చేదు॑త్తరవే॒దిరు॒పావ॑వర్తీ॒హైవ వి జ॑యామహా॒ ఇత్యసు॑రా॒ వజ్ర॑ము॒ద్యత్య॑
 దే॒వాన॒భ్యా॑యంత॒ తానిం॑ద్రఘో॒షో వసు॑భిః పు॒రస్తా॒దపా॑

38 ఽనుదత॒ మనో॑జవాః పి॒తృభి॑ర్దక్షిణ॒తః ప్రచే॑తా రు॒ద్రైః
 ప॒శ్చాద్వి॒శ్వక॑ర్మాది॒త్యైరు॑త్తర॒తో యదే॒వము॑త్తరవే॒దిం ప్రో॒క్షతి॑ ది॒గ్భ్య
 ఏ॒వ తద్యజ॑మానో॒ భ్రాతృ॑వ్యా॒న్ప్రణు॑దత॒ ఇంద్రో॒ యతీం᳚థ్సాలావృ॒కేభ్యః॒
 ప్రాయ॑చ్ఛ॒త్తాంద॑క్షిణ॒త ఉ॑త్తరవే॒ద్యా ఆ॑ద॒న్॒ యత్ప్రోక్ష॑ణీనాము॒చ్ఛిష్యే॑త॒
 తద్ద॑క్షిణ॒త ఉ॑త్తరవే॒ద్యై ని న॑యే॒ద్యదే॒వ తత్ర॑ క్రూ॒రం తత్తేన॑ శమయతి॒ యం
 ద్వి॒ష్యాత్తం ధ్యా॑యేచ్ఛు॒చైవైన॑మర్పయతి .. 6. 2. 7.. మి॒మీ॒తే॒ నామ॑ ధ్రు॒వాప॑
 శు॒చా త్రీణి॑ చ .. 6. 2. 7..

39 సోత్త॑రవే॒దిర॑బ్రవీ॒థ్సర్వా॒న్మయా॒ కామా॒న్వ్య॑శ్నవ॒థేతి॒ తే
 దే॒వా అ॑కామయం॒తాసు॑రా॒న్భ్రాతృ॑వ్యాన॒భి భ॑వే॒మేతి॒ తే॑ఽజుహవుః
 సి॒ꣳ॒హీర॑సి సపత్నసా॒హీ స్వాహేతి॒ తేఽసు॑రా॒న్భ్రాతృ॑వ్యాన॒భ్య॑భవం॒తేఽ
 సు॑రా॒న్భ్రాతృ॑వ్యానభి॒భూయా॑ కామయంత ప్ర॒జాం విం॑దేమ॒హీతి॒ తే॑ఽజుహవుః
 సి॒ꣳ॒హీర॑సి సుప్రజా॒వనిః॒ స్వాహేతి॒ తే ప్ర॒జామ॑విందంత॒ తే ప్ర॒జాం వి॒త్త్వా

40 ఽకా॑మయంత ప॒శూన్, విం॑దేమ॒హీతి॒ తే॑ఽజుహవుః సి॒ꣳ॒హీర॑సి
 రాయస్పోష॒వనిః॒ స్వాహేతి॒ తే ప॒శూన॑విందంత॒ తే ప॒శూన్, వి॒త్త్వాకా॑మయంత
 ప్రతి॒ష్ఠాం విం॑దేమ॒హీతి॒ తే॑ఽజుహవుః సి॒ꣳ॒హీర॑స్యాదిత్య॒వనిః॒ స్వాహేతి॒ త
 ఇ॒మాం ప్ర॑తి॒ష్ఠామ॑విందంత॒ త ఇ॒మాం ప్ర॑తి॒ష్ఠాం వి॒త్త్వాకా॑మయంత దే॒వతా॑
 ఆ॒శిష॒ ఉపే॑యా॒మేతి॒ తే॑ఽజుహవుః సి॒ꣳ॒హీర॒స్యా వ॑హ దే॒వాందే॑వయ॒తే

41 యజ॑మానాయ॒ స్వాహేతి॒ తే దే॒వతా॑ ఆ॒శిష॒ ఉపా॑య॒న్పంచ॒ కృత్వో॒
 వ్యాఘా॑రయతి॒ పంచా᳚క్షరా పం॒క్తిః పాంక్తో॑ య॒జ్ఞో య॒జ్ఞమే॒వావ॑
 రుంధేఽక్ష్ణ॒యా వ్యాఘా॑రయతి॒ తస్మా॑దక్ష్ణ॒యా ప॒శవోఽఙ్గా॑ని॒ ప్ర హ॑రంతి॒
 ప్రతి॑ష్ఠిత్యై భూ॒తేభ్య॒స్త్వేతి॒ స్రుచ॒ముద్గృ॑హ్ణాతి॒ య ఏ॒వ దే॒వా భూ॒తాస్తేషాం॒
 తద్భా॑గ॒ధేయం॒ తానే॒వ తేన॑ ప్రీణాతి॒ పౌతు॑ద్రవాన్పరి॒ధీన్పరి॑ దధాత్యే॒షాం

42 లో॒కానాం॒ విధృ॑త్యా అ॒గ్నేస్త్రయో॒ జ్యాయాꣳ॑సో॒ భ్రాత॑ర ఆసం॒తే దే॒వేభ్యో॑
 హ॒వ్యం వహం॑తః॒ ప్రామీ॑యంత॒ సో᳚ఽగ్నిర॑బిభేది॒త్థం వావ స్య ఆర్తి॒మారి॑ష్య॒తీతి॒
 స నిలా॑యత॒ స యాం వన॒స్పతి॒ష్వవ॑స॒త్తాం పూతు॑ద్రౌ॒ యామోష॑ధీషు॒ తాꣳ
 సు॑గంధి॒తేజ॑నే॒ యాం ప॒శుషు॒ తాం పేత్వ॑స్యాంత॒రా శృంగే॒ తం దే॒వతాః॒
 ప్రైష॑మైచ్ఛం॒తమన్వ॑విందం॒తమ॑బ్రువ॒

43 న్నుప॑ న॒ ఆ వ॑ర్తస్వ హ॒వ్యం నో॑ వ॒హేతి॒ సో᳚ఽబ్రవీ॒ద్వరం॑ వృణై॒
 యదే॒వ గృ॑హీ॒తస్యాహు॑తస్య బహిః పరి॒ధి స్కందా॒త్తన్మే॒ భ్రాతృ॑ణాం
 భాగ॒ధేయ॑మస॒దితి॒ తస్మా॒ద్యద్గృ॑హీ॒తస్యాహు॑తస్య బహిః పరి॒ధి స్కంద॑తి॒
 తేషాం॒ తద్భా॑గ॒ధేయం॒ తానే॒వ తేన॑ ప్రీణాతి॒ సో॑ఽమన్యతాస్థ॒న్వంతో॑ మే॒
 పూర్వే॒ భ్రాత॑రః॒ ప్రామే॑షతా॒స్థాని॑ శాతయా॒ ఇతి॒ స యాన్య॒

44 స్థాన్యశా॑తయత॒ తత్పూతు॑ద్ర్వభవ॒ద్యన్మా॒ꣳ॒సముప॑మృతం॒
 తద్గుల్గు॑లు॒ యదే॒తాంథ్సం॑భా॒రాంథ్సం॒భర॑త్య॒గ్నిమే॒వ తథ్సంభ॑రత్య॒గ్నేః
 పురీ॑షమ॒సీత్యా॑హా॒గ్నేర్హ్యే॑తత్పురీ॑షం॒ యథ్సం॑భా॒రా అథో॒ ఖల్వా॑హురే॒తే
 వావైనం॒ తే భ్రాత॑రః॒ పరి॑ శేరే॒ యత్పౌతు॑ద్రవాః పరి॒ధయ॒ ఇతి॑ .. 6. 2. 8..

 వి॒త్వా దే॑వయ॒త ఏ॒షామ॑బ్రువ॒న్॒ యాని॒ చతు॑శ్చత్వారిꣳశచ్చ .. 6. 2. 8..

45 బ॒ద్ధమవ॑ స్యతి వరుణపా॒శాదే॒వైనే॑ ముంచతి॒ ప్రణే॑నేక్తి॒ మేధ్యే॑
 ఏ॒వైనే॑ కరోతి సావిత్రి॒యర్చా హు॒త్వా హ॑వి॒ర్ధానే॒ ప్ర వ॑ర్తయతి సవి॒తృప్ర॑సూత
 ఏ॒వైనే॒ ప్ర వ॑ర్తయతి॒ వరు॑ణో॒ వా ఏ॒ష దు॒ర్వాగు॑భ॒యతో॑ బ॒ద్ధో యదక్షః॒
 స యదు॒థ్సర్జే॒ద్యజ॑మానస్య గృ॒హాన॒భ్యుథ్స॑ర్జేథ్సు॒వాగ్దే॑వ॒ దుర్యా॒ꣳ॒
 ఆ వ॒దేత్యా॑హ గృ॒హా వై దుర్యాః॒ శాంత్యై॒ పత్న్యు

46 పా॑నక్తి॒ పత్నీ॒ హి సర్వ॑స్య మి॒త్రం మి॑త్ర॒త్వాయ॒ యద్వై పత్నీ॑ య॒జ్ఞస్య॑
 క॒రోతి॑ మిథు॒నం తదథో॒ పత్ని॑యా ఏ॒వైష య॒జ్ఞస్యా᳚న్వారం॒భోన॑వచ్ఛిత్త్యై॒
 వర్త్మ॑నా॒ వా అ॒న్విత్య॑ య॒జ్ఞꣳ రక్షాꣳ॑సి జిఘాꣳసంతి
 వైష్ణ॒వీభ్యా॑మృ॒గ్భ్యాం వర్త్మ॑నోర్జుహోతి య॒జ్ఞో వై విష్ణు॑ర్య॒జ్ఞాదే॒వ
 రక్షా॒గ్॒స్యప॑ హంతి॒ యద॑ధ్వ॒ర్యుర॑న॒గ్నావాహు॑తిం జుహు॒యాదం॒ధో᳚ఽధ్వ॒ర్యుః
 స్యా॒ద్రక్షాꣳ॑సి య॒జ్ఞꣳ హ॑న్యు॒ర్॒

47 హిర॑ణ్యము॒పాస్య॑ జుహోత్యగ్ని॒వత్యే॒వ జు॑హోతి॒ నాంధో᳚ఽధ్వ॒ర్యుర్భవ॑తి॒ న
 య॒జ్ఞꣳ రక్షాꣳ॑సి ఘ్నంతి॒ ప్రాచీ॒ ప్రేత॑మధ్వ॒రం క॒ల్పయం॑తీ॒ ఇత్యా॑హ
 సువ॒ర్గమే॒వైనే॑ లో॒కం గ॑మయ॒త్యత్ర॑ రమేథాం॒ వర్ష్మ॑న్పృథి॒వ్యా ఇత్యా॑హ॒
 వర్ష్మ॒ హ్యే॑తత్పృ॑థి॒వ్యా యద్దే॑వ॒యజ॑న॒ꣳ॒ శిరో॒ వా ఏ॒తద్య॒జ్ఞస్య॒
 యద్ధ॑వి॒ర్ధానం॑ ది॒వో వా॑ విష్ణవు॒త వా॑ పృథి॒వ్యా

48 ఇత్యా॒శీర్ప॑దయ॒ర్చా దక్షి॑ణస్య హవి॒ర్ధాన॑స్య మే॒థీం ని హం॑తి
 శీర్ష॒త ఏ॒వ య॒జ్ఞస్య॒ యజ॑మాన ఆ॒శిషోఽవ॑ రుంధే దం॒డో వా
 ఔ॑ప॒రస్తృ॒తీయ॑స్య హవి॒ర్ధాన॑స్య వషట్కా॒రేణాక్ష॑మచ్ఛిన॒ద్యత్తృ॒తీయం॑
 ఛ॒దిర్హ॑వి॒ర్ధాన॑యోరుదాహ్రి॒యతే॑ తృ॒తీయ॑స్య హవి॒ర్ధాన॒స్యావ॑రుద్ధ్యై॒
 శిరో॒ వా ఏ॒తద్య॒జ్ఞస్య॒ యద్ధ॑వి॒ర్ధానం॒ విష్ణో॑ ర॒రాట॑మసి॒ విష్ణోః᳚
 పృ॒ష్ఠమ॒సీత్యా॑హ॒ తస్మా॑దేతావ॒ద్ధా శిరో॒ విష్యూ॑తం॒ విష్ణోః॒ స్యూర॑సి॒
 విష్ణో᳚ర్ధ్రు॒వమ॒సీత్యా॑హ వైష్ణ॒వꣳ హి దే॒వత॑యా హవి॒ర్ధానం॒ యం ప్ర॑థ॒మం
 గ్రం॒థిం గ్ర॑థ్నీ॒యాద్యత్తం న వి॑స్ర॒ꣳ॒ సయే॒దమే॑హేనాధ్వ॒ర్యుః ప్ర మీ॑యేత
 తస్మా॒థ్స వి॒స్రస్యః॑ .. 6. 2. 9.. పత్నీ॑ హన్యుర్వా పృథి॒వ్యా విష్యూ॑తం॒ విష్ణోః॒
 షడ్విꣳ॑శతిశ్చ .. 6. 2. 9..

49 దే॒వస్య॑ త్వా సవి॒తుః ప్ర॑స॒వ ఇత్యభ్రి॒మా ద॑త్తే॒ ప్రసూ᳚త్యా
 అ॒శ్వినో᳚ర్బా॒హుభ్యా॒మిత్యా॑హా॒శ్వినౌ॒ హి దే॒వానా॑మధ్వ॒ర్యూ ఆస్తాం᳚ పూ॒ష్ణో
 హస్తా᳚భ్యా॒మిత్యా॑హ॒ యత్యై॒ వజ్ర॑ ఇవ॒ వా ఏ॒షా యదభ్రి॒రభ్రి॑రసి॒
 నారి॑ర॒సీత్యా॑హ॒ శాంత్యై॒ కాండే॑కాండే॒ వై క్రి॒యమా॑ణే య॒జ్ఞꣳ రక్షాꣳ॑సి
 జిఘాꣳసంతి॒ పరి॑లిఖిత॒ꣳ॒ రక్షః॒ పరి॑లిఖితా॒ అరా॑తయ॒ ఇత్యా॑హ॒
 రక్ష॑సా॒మప॑హత్యా

50 ఇ॒దమ॒హꣳ రక్ష॑సో గ్రీ॒వా అపి॑ కృంతామి॒ యో᳚ఽస్మాంద్వేష్టి॒ యం చ॑ వ॒యం
 ద్వి॒ష్మ ఇత్యా॑హ॒ ద్వౌ వావ పురు॑షౌ॒ యం చై॒వ ద్వేష్టి॒ యశ్చై॑నం॒ ద్వేష్టి॒
 తయో॑రే॒వానం॑తరాయం గ్రీ॒వాః కృం॑తతి ది॒వే త్వాం॒తరి॑క్షాయ త్వా పృథి॒వ్యై
 త్వేత్యా॑హై॒భ్య ఏ॒వైనాం᳚ లో॒కేభ్యః॒ ప్రోక్ష॑తి ప॒రస్తా॑ద॒ర్వాచీం॒ ప్రోక్ష॑తి॒
 తస్మా᳚త్

51 ప॒రస్తా॑ద॒ర్వాచీం᳚ మను॒ష్యా॑ ఊర్జ॒ముప॑ జీవంతి క్రూ॒రమి॑వ॒ వా ఏ॒తత్క॑రోతి॒
 యత్ఖన॑త్య॒పోఽవ॑ నయతి॒ శాంత్యై॒ యవ॑మతీ॒రవ॑ నయ॒త్యూర్గ్వై యవ॒
 ఊర్గు॑దుం॒బర॑ ఊ॒ర్జైవోర్జ॒ꣳ॒ సమ॑ర్ధయతి॒ యజ॑మానేన॒ సం మి॒తౌదుం॑బరీ
 భవతి॒ యావా॑నే॒వ యజ॑మాన॒స్తావ॑తీమే॒వాస్మి॒న్నూర్జం॑ దధాతి పితృ॒ణాꣳ
 సద॑నమ॒సీతి॑ బ॒ర్॒హిరవ॑ స్తృణాతి పితృదేవ॒త్యా᳚ఽ అ॒గ్గ్॒

52 హ్యే॑తద్యన్నిఖా॑తం॒ యద్బ॒ర్॒హిరన॑వస్తీర్య మిను॒యాత్పి॑తృదేవ॒త్యా॑ నిఖా॑తా
 స్యాద్బ॒ర్॒హిర॑వ॒స్తీర్య॑ మినోత్య॒స్యామే॒వైనాం᳚ మినో॒త్యథో᳚ స్వా॒రుహ॑మే॒వైనాం᳚
 కరో॒త్యుద్దివగ్గ్॑ స్తభా॒నాంతరి॑క్షం పృ॒ణేత్యా॑హై॒షాం లో॒కానాం॒ విధృ॑త్యై
 ద్యుతా॒నస్త్వా॑ మారు॒తో మి॑నో॒త్విత్యా॑హ ద్యుతా॒నో హ॑ స్మ॒ వై మా॑రు॒తో
 దే॒వానా॒మౌదుం॑బరీం మినోతి॒ తేనై॒వై

53 నాం᳚ మినోతి బ్రహ్మ॒వనిం॑ త్వా క్షత్ర॒వని॒మిత్యా॑హ యథాయ॒జురే॒వై తద్ఘృ॒తేన॑
 ద్యావాపృథివీ॒ ఆ పృ॑ణేథా॒మిత్యౌదుం॑బర్యాం జుహోతి॒ ద్యావా॑పృథి॒వీ ఏ॒వ
 రసే॑నానక్త్యాం॒తమ॒న్వవ॑స్రావయత్యాం॒తమే॒వ యజ॑మానం॒ తేజ॑సానక్త్యైం॒ద్రమ॒సీతి॑
 ఛ॒దిరధి॒ ని ద॑ధాత్యైం॒ద్రꣳ హి దే॒వత॑యా॒ సదో॑ విశ్వజ॒నస్య॑ ఛా॒యేత్యా॑హ
 విశ్వజ॒నస్య॒ హ్యే॑షా ఛా॒యా యథ్సదో॒ నవ॑ఛది॒

54 తేజ॑స్కామస్య మినుయాత్త్రి॒వృతా॒ స్తోమే॑న॒ సం మి॑తం॒ తేజ॑స్త్రి॒వృత్తే॑జ॒స్వ్యే॑వ
 భ॑వ॒త్యేకా॑దశ ఛదీంద్రి॒య కా॑మ॒స్యైకా॑ దశాక్షరా త్రి॒ష్టుగిం॑ద్రి॒యం
 త్రి॒ష్టుగిం॑ద్రియా॒వ్యే॑వ భ॑వతి॒ పంచ॑దశ ఛది॒ భ్రాతృ॑వ్యవతః పంచద॒శో
 వజ్రో॒ భ్రాతృ॑వ్యాభిభూత్యై స॒ప్తద॑శ ఛది ప్ర॒జాకా॑మస్య సప్తద॒శః ప్ర॒జాప॑తిః
 ప్ర॒జాప॑తే॒రాప్త్యా॒ ఏక॑విꣳశతి ఛది ప్రతి॒ష్ఠాకా॑మస్యైకవి॒ꣳ॒శః
 స్తోమా॑నాం ప్రతి॒ష్ఠా ప్రతి॑ష్ఠిత్యా ఉ॒దరం॒ వై సద॒ ఊర్గు॑దుం॒బరో॑ మధ్య॒త
 ఔదుం॑బరీం మినోతి మధ్య॒త ఏ॒వ ప్ర॒జానా॒మూర్జం॑ దధాతి॒ తస్మా᳚

55 న్మధ్య॒త ఊ॒ర్జా భుం॑జతే యజమానలో॒కే వై దక్షి॑ణాని
 ఛ॒దీꣳషి॑ భ్రాతృవ్యలో॒క ఉత్త॑రాణి॒ దక్షి॑ణా॒న్యుత్త॑రాణి
 కరోతి॒ యజ॑మానమే॒వాయ॑జమానా॒దుత్త॑రం కరోతి॒ తస్మా॒ద్యజ॑మా॒నోఽ
 య॑జమానా॒దుత్త॑రోఽన్తర్వ॒ర్తాన్క॑రోతి॒ వ్యావృ॑త్త్యై॒ తస్మా॒దర॑ణ్యం ప్ర॒జా
 ఉప॑ జీవంతి॒ పరి॑ త్వా గిర్వణో॒ గిర॒ ఇత్యా॑హ యథాయ॒జురే॒వైతదింద్ర॑స్య॒
 స్యూర॒సీంద్ర॑స్య ధ్రు॒వమ॒సీత్యా॑హైం॒ద్రꣳ హి దే॒వత॑యా॒ సదో॒ యం ప్ర॑థ॒మం
 గ్రం॒థిం గ్ర॑థ్నీ॒యాద్యత్తం న వి॑స్ర॒ꣳ॒సయే॒దమే॑హేనాధ్వ॒ర్యుః ప్ర మీ॑యేత॒
 తస్మా॒థ్స వి॒స్రస్యః॑ .. 6. 2. 10.. అప॑హత్యై॒ తస్మా᳚త్పితృదేవ॒త్యం॑ తేనై॒వ
 నవ॑ఛది॒ తస్మా॒థ్సదః॒ పంచ॑దశ చ .. 6. 2. 10..

56 శిరో॒ వా ఏ॒తద్య॒జ్ఞస్య॒ యద్ధ॑వి॒ర్ధానం॑ ప్రా॒ణా ఉ॑పర॒వా హ॑వి॒ర్ధానే॑
 ఖాయంతే॒ తస్మా᳚చ్ఛీ॒ర్॒షన్ప్రా॒ణా అ॒ధస్తా᳚త్ఖాయంతే॒ తస్మా॑ద॒ధస్తా᳚చ్ఛీ॒ర్॒ష్ణః
 ప్రా॒ణా ర॑క్షో॒హణో॑ వలగ॒హనో॑ వైష్ణ॒వాన్ఖ॑నా॒మీత్యా॑హ వైష్ణ॒వా
 హి దే॒వత॑యోపర॒వా అసు॑రా॒ వై ని॒ర్యంతో॑ దే॒వానాం᳚ ప్రా॒ణేషు॑
 వల॒గాన్న్య॑ఖనం॒తాన్బా॑హుమా॒త్రేఽన్వ॑విందం॒తస్మా᳚ద్బాహుమా॒త్రాః ఖా॑యంత ఇ॒దమ॒హం
 తం వ॑ల॒గముద్వ॑పామి॒

57 యం నః॑ సమా॒నో యమస॑మానో నిచ॒ఖానేత్యా॑హ॒ ద్వౌ వావ పురు॑షౌ॒ యశ్చై॒వ
 స॑మా॒నో యశ్చాస॑మానో॒ యమే॒వాస్మై॒ తౌ వ॑ల॒గం ని॒ఖన॑త॒స్తమే॒వోద్వ॑పతి॒
 సం తృ॑ణత్తి॒ తస్మా॒థ్సంతృ॑ణ్ణా అంతర॒తః ప్రా॒ణా న సంభి॑నత్తి॒
 తస్మా॒దసం॑భిన్నాః ప్రా॒ణా అ॒పోఽవ॑ నయతి॒ తస్మా॑దా॒ర్ద్రా అం॑తర॒తః ప్రా॒ణా
 యవ॑మతీ॒రవ॑ నయ॒

58 త్యూర్గ్వై యవః॑ ప్రా॒ణా ఉ॑పర॒వాః ప్రా॒ణేష్వే॒వోర్జం॑ దధాతి
బ॒ర్॒హిరవ॑ స్తృణాతి॒ తస్మా᳚ల్లోమ॒శా అం॑తర॒తః ప్రా॒ణా ఆజ్యే॑న॒ వ్యాఘా॑రయతి॒
 తేజో॒ వా ఆజ్యం॑ ప్రా॒ణా ఉ॑పర॒వాః ప్రా॒ణేష్వే॒వ తేజో॑ దధాతి॒ హనూ॒ వా ఏ॒తే
 య॒జ్ఞస్య॒ యద॑ధి॒షవ॑ణే॒ న సం తృ॑ణ॒త్త్యసం॑తృణ్ణే॒ హి హనూ॒ అథో॒ ఖలు॑
 దీర్ఘసో॒మే సం॒తృద్యే॒ ధృత్యై॒ శిరో॒ వా ఏ॒తద్య॒జ్ఞస్య॒ యద్ధ॑వి॒ర్ధానం॑

59 ప్రా॒ణా ఉ॑పర॒వా హనూ॑ అధి॒షవ॑ణే జి॒హ్వా చర్మ॒ గ్రావా॑ణో॒ దంతా॒
 ముఖ॑మాహవ॒నీయో॒ నాసి॑కోత్తరవే॒దిరు॒దర॒ꣳ॒ సదో॑ య॒దా ఖలు॒ వై జి॒హ్వయా॑
 ద॒థ్స్వధి॒ ఖాద॒త్యథ॒ ముఖం॑ గచ్ఛతి య॒దా ముఖం॒ గచ్ఛ॒త్యథో॒దరం॑
 గచ్ఛతి॒ తస్మా᳚ద్ధవి॒ర్ధానే॒ చర్మ॒న్నధి॒ గ్రావ॑భిరభి॒షుత్యా॑హవ॒నీయే॑
 హు॒త్వా ప్ర॒త్యంచః॑ ప॒రేత్య॒ సద॑సి భక్షయంతి॒ యో వై వి॒రాజో॑ యజ్ఞము॒ఖే
 దోహం॒ వేద॑ దు॒హ ఏ॒వైనా॑మి॒యం వై వి॒రాట్ తస్యై॒ త్వక్చర్మోధో॑ఽధి॒షవ॑ణే॒
 స్తనా॑ ఉపర॒వా గ్రావా॑ణో వ॒థ్సా ఋ॒త్విజో॑ దుహంతి॒ సోమః॒ పయో॒ య ఏ॒వం వేద॑
 దు॒హ ఏ॒వైనాం᳚ .. 6. 2. 11.. వ॒పా॒మి॒ యవ॑మతీ॒రవ॑ నయతి హవి॒ర్ధాన॑మే॒వ
 త్రయో॑విꣳశతిశ్చ .. 6. 2. 11..

 యదు॒భౌ దే॑వాసు॒రా మి॒థస్తేషాꣳ॑ సువ॒ర్గం యద్వా అనీ॑శానః పు॒రో హ॑విషి॒
తేభ్యః॒ సోత్త॑రవే॒దిర్బ॒ద్ధం దే॒వస్యాభ్రి॒ꣳ॒ వజ్రః॒ శిరో॒ వా ఏకా॑దశ ..

 యదు॒భావిత్యా॑హ దే॒వానాం᳚ య॒జ్ఞో దే॒వేభ్యో॒ న రథా॑య॒ యజ॑మానాయ
ప॒రస్తా॑ద॒ర్వాచీం॒ నవ॑ పంచా॒శత్ ..

 యదు॒భౌ దు॒హ ఏ॒వైనాం᳚ ..

షష్ఠకాండే తృతీయః ప్రశ్నః 3

1 చాత్వా॑లా॒ద్ధిష్ణి॑యా॒నుప॑ వపతి॒ యోని॒ర్వై య॒జ్ఞస్య॒ చాత్వా॑లం య॒జ్ఞస్య॑
   సయోని॒త్వాయ॑ దే॒వా వై య॒జ్ఞం పరా॑జయంత॒ తమాగ్నీ᳚ధ్రా॒త్పున॒రపా॑జయన్నే॒తద్వై
   య॒జ్ఞస్యాప॑రాజితం॒ యదాగ్నీ᳚ధ్రం॒ యదాగ్నీ᳚ధ్రా॒ద్ధిష్ణి॑యాన్, వి॒హర॑తి॒
   యదే॒వ య॒జ్ఞస్యాప॑రాజితం॒ తత॑ ఏ॒వైనం॒ పున॑స్తనుతే పరా॒జిత్యే॑వ॒ ఖలు॒
   వా ఏ॒తే యం॑తి॒ యే బ॑హిష్పవమా॒నꣳ సర్పం॑తి బహిష్పవమా॒నే స్తు॒త

2 ఆ॒హాగ్నీ॑ద॒గ్నీన్, విహ॑ర బ॒ర్॒హిః స్తృ॑ణాహి పురో॒డాశా॒ꣳ॒ అలం॑ కు॒ర్వితి॑
   య॒జ్ఞమే॒వాప॒జిత్య॒ పున॑స్తన్వా॒నా యంత్యంగా॑రై॒ర్ద్వే సవ॑నే॒ వి హ॑రతి
   శ॒లాకా॑భిస్తృ॒తీయꣳ॑ సశుక్ర॒త్వాయాథో॒ సంభ॑రత్యే॒వైన॒ద్ధిష్ణి॑యా॒ వా
   అ॒ముష్మి॑3ꣳల్లో॒కే సోమ॑మరక్షం॒తేభ్యోఽధి॒ సోమ॒మాహ॑రం॒తమ॑న్వ॒వాయం॒తం
   పర్య॑విశ॒న్॒, య ఏ॒వం వేద॑ విం॒దతే॑

3 పరివే॒ష్టారం॒ తే సో॑మపీ॒థేన॒ వ్యా᳚ర్ధ్యంత॒ తే దే॒వేషు॑ సోమపీ॒థమై᳚చ్ఛంత॒
   తాందే॒వా అ॑బ్రువం॒ద్వేద్వే॒ నామ॑నీ కురుధ్వ॒మథ॒ ప్ర వా॒ప్స్యథ॒ న వేత్య॒గ్నయో॒
   వా అథ॒ ధిష్ణి॑యా॒స్తస్మా᳚ద్ద్వి॒నామా᳚ బ్రాహ్మ॒ణోఽర్ధు॑క॒స్తేషాం॒ యే నేది॑ష్ఠం
   ప॒ర్యవి॑శం॒తే సో॑మపీ॒థం ప్రాప్ను॑వన్నాహవ॒నీయ॑ ఆగ్నీ॒ధ్రీయో॑ హో॒త్రీయో॑
   మార్జా॒లీయ॒స్తస్మా॒త్తేషు॑ జుహ్వత్యతి॒హాయ॒ వష॑ట్ కరోతి॒ వి హ్యే॑

4 తే సో॑మపీ॒థేనార్ధ్యం॑త దే॒వా వై యాః ప్రాచీ॒రాహు॑తీ॒రజు॑హవు॒ర్యే
   పు॒రస్తా॒దసు॑రా॒ ఆసం॒తాగ్స్తాభిః॒ ప్రాణు॑దంత॒ యాః ప్ర॒తీచీ॒ర్యే ప॒శ్చాదసు॑రా॒
   ఆసం॒తాగ్స్తాభి॒రపా॑నుదంత॒ ప్రాచీ॑ర॒న్యా ఆహు॑తయో హూ॒యంతే᳚ ప్ర॒త్యఙ్ఙాసీ॑నో॒
   ధిష్ణి॑యా॒న్వ్యాఘా॑రయతి ప॒శ్చాచ్చై॒వ పు॒రస్తా᳚చ్చ॒ యజ॑మానో॒
   భ్రాతృ॑వ్యా॒న్ ప్రణు॑దతే॒ తస్మా॒త్పరా॑చీః ప్ర॒జాః ప్ర వీ॑యంతే ప్ర॒తీచీ᳚

5 ర్జాయంతే ప్రా॒ణా వా ఏ॒తే యద్ధిష్ణి॑యా॒ యద॑ధ్వ॒ర్యుః ప్ర॒త్యఙ్
   ధిష్ణి॑యానతి॒సర్పే᳚త్ప్రా॒ణాంథ్సం క॑ర్షేత్ప్ర॒మాయు॑కః స్యా॒న్నాభి॒ర్వా
   ఏ॒షా య॒జ్ఞస్య॒ యద్ధోతో॒ర్ధ్వః ఖలు॒ వై నాభ్యై᳚ ప్రా॒ణోఽవా॑ఙపా॒నో
   యద॑ధ్వ॒ర్యుః ప్ర॒త్యఙ్ హోతా॑రమతి॒సర్పే॑దపా॒నే ప్రా॒ణం ద॑ధ్యాత్ప్ర॒మాయు॑కః
   స్యా॒న్నాధ్వ॒ర్యురుప॑ గాయే॒ద్వాగ్వీ᳚ఱ్యో॒ వా అ॑ధ్వ॒ర్యుర్యద॑ధ్వ॒ర్యురు॑ప॒
   గాయే॑దుద్గా॒త్రే

6 వాచ॒ꣳ॒ సం ప్ర య॑చ్ఛేదుప॒దాసు॑కాస్య॒ వాక్స్యా᳚ద్బ్రహ్మవా॒దినో॑ వదంతి॒
 నాసగ్గ్॑స్థితే॒ సోమే᳚ఽధ్వ॒ర్యుః ప్ర॒త్యంఖ్సదోఽతీ॑యా॒దథ॑ క॒థా దా᳚క్షి॒ణాని॒
 హోతు॑మేతి॒ యామో॒ హి స తేషాం॒ కస్మా॒ అహ॑ దే॒వా యామం॒ వాయా॑మం॒ వాను॑
 జ్ఞాస్యం॒తీత్యుత్త॑రే॒ణాగ్నీ᳚ధ్రం ప॒రీత్య॑ జుహోతి దాక్షి॒ణాని॒ న ప్రా॒ణాంథ్సం
 క॑ర్షతి॒ న్య॑న్యే ధిష్ణి॑యా ఉ॒ప్యంతే॒ నాన్యే యాన్ని॒వప॑తి॒ తేన॒ తాన్ప్రీ॑ణాతి॒
 యాన్న ని॒వప॑తి॒ యద॑నుది॒శతి॒ తేన॒ తాన్ .. 6. 3. 1.. స్తు॒తే విం॒దతే॒ హి
 వీ॑యంతే ప్ర॒తీచీ॑రుద్గా॒త్ర ఉ॒ప్యంతే॒ చతు॑ర్దశ చ .. 6. 3. 1..

7 సు॒వ॒ర్గాయ॒ వా ఏ॒తాని॑ లో॒కాయ॑ హూయంతే॒ యద్వై॑సర్జ॒నాని॒ ద్వాభ్యాం॒ గార్హ॑పత్యే
 జుహోతి ద్వి॒పాద్యజ॑మానః॒ ప్రతి॑ష్ఠిత్యా॒ ఆగ్నీ᳚ధ్రే జుహోత్యం॒తరి॑క్ష ఏ॒వా క్ర॑మత
 ఆహవ॒నీయే॑ జుహోతి సువ॒ర్గమే॒వైనం॑ లో॒కం గ॑మయతి దే॒వాన్, వై సు॑వ॒ర్గం లో॒కం
 య॒తో రక్షాగ్॑స్యజిఘాꣳసం॒తే సోమే॑న॒ రాజ్ఞా॒ రక్షాగ్॑స్యప॒హత్యా॒ప్తుమా॒త్మానం॑
 కృ॒త్వా సు॑వ॒ర్గం లో॒కమా॑య॒న్రక్ష॑సా॒మను॑పలాభా॒యాత్తః॒ సోమో॑ భవ॒త్యథ॑

8 వైసర్జ॒నాని॑ జుహోతి॒ రక్ష॑సా॒మప॑హత్యై॒ త్వꣳ సో॑మ తనూ॒కృద్భ్య॒
 ఇత్యా॑హ తనూ॒కృద్ధ్యే॑ష ద్వేషో᳚భ్యో॒ఽన్యకృ॑తేభ్య॒ ఇత్యా॑హా॒న్యకృ॑తాని॒ హి
 రక్షాగ్॑స్యు॒రు యం॒తాసి॒ వరూ॑థ॒మిత్యా॑హో॒రుణ॑స్కృ॒ధీతి॒ వావైతదా॑హ జుషా॒ణో
 అ॒ప్తురాజ్య॑స్య వే॒త్విత్యా॑హా॒ప్తుమే॒వ యజ॑మానం కృ॒త్వా సు॑వ॒ర్గం లో॒కం గ॑మయతి॒
 రక్ష॑సా॒మను॑పలాభా॒యా సోమం॑ దదత॒

9 ఆ గ్రావ్ణ్ణ॒ ఆ వా॑య॒వ్యా᳚న్యా ద్రో॑ణకల॒శముత్పత్నీ॒మా న॑యం॒త్యన్వనాꣳ॑సి॒
 ప్ర వ॑ర్తయంతి॒ యావ॑దే॒వాస్యాస్తి॒ తేన॑ స॒హ సు॑వ॒ర్గం లో॒కమే॑తి॒
 నయ॑వత్య॒ర్చాగ్నీ᳚ధ్రే జుహోతి సువ॒ర్గస్య॑ లో॒కస్యా॒భినీ᳚త్యై॒ గ్రావ్ణ్ణో॑
 వాయ॒వ్యా॑ని ద్రోణకల॒శమాగ్నీ᳚ధ్ర॒ ఉప॑ వాసయతి॒ వి హ్యే॑నం॒ తైర్గృ॒హ్ణతే॒
 యథ్స॒హోప॑వా॒సయే॑దపువా॒యేత॑ సౌ॒మ్యర్చా ప్ర పా॑దయతి॒ స్వయై॒

10 వైనం॑ దే॒వత॑యా॒ ప్ర పా॑దయ॒త్యది॑త్యాః॒ సదో॒ఽస్యది॑త్యాః॒ సద॒ ఆ
 సీ॒దేత్యా॑హ యథాయ॒జురే॒వైతద్యజ॑మానో॒ వా ఏ॒తస్య॑ పు॒రా గో॒ప్తా భ॑వత్యే॒ష
 వో॑ దేవ సవితః॒ సోమ॒ ఇత్యా॑హ సవి॒తృప్ర॑సూత ఏ॒వైనం॑ దే॒వతా᳚భ్యః॒ సం ప్ర
 య॑చ్ఛత్యే॒తత్త్వꣳ సో॑మ దే॒వో దే॒వానుపా॑గా॒ ఇత్యా॑హ దే॒వో హ్యే॑ష స

11 న్దే॒వాను॒పైతీ॒దమ॒హం మ॑ను॒ష్యో॑ మను॒ష్యా॑నిత్యా॑హ మను॒ష్యో᳚ 2॒
 హ్యే॑ష సన్మ॑ను॒ష్యా॑ను॒పైతి॒ యదే॒తద్యజు॒ర్న బ్రూ॒యాదప్ర॑జా అప॒శుర్యజ॑మానః
 స్యాథ్స॒హ ప్ర॒జయా॑ స॒హ రా॒యస్పోషే॒ణేత్యా॑హ ప్ర॒జయై॒వ ప॒శుభిః॑ స॒హేమం
 లో॒కము॒పావ॑ర్తతే॒ నమో॑ దే॒వేభ్య॒ ఇత్యా॑హ నమస్కా॒రో హి దే॒వానాగ్॑ స్వ॒ధా
 పి॒తృభ్య॒ ఇత్యా॑హ స్వధాకా॒రో హి

12 పి॑తృ॒ణామి॒దమ॒హం నిర్వరు॑ణస్య॒ పాశా॒దిత్యా॑హ వరుణపా॒శాదే॒వ
 నిర్ము॑చ్య॒తేఽగ్నే᳚ వ్రతపత ఆ॒త్మనః॒ పూర్వా॑ త॒నూరా॒దేయేత్యా॑హుః॒ కో హి తద్వేద॒
 యద్వసీ॑యాం॒థ్స్వే వశే॑ భూ॒తే పున॑ర్వా॒ దదా॑తి॒ న వేతి॒ గ్రావా॑ణో॒ వై సోమ॑స్య॒
 రాజ్ఞో॑ మలిమ్లుసే॒నా య ఏ॒వం వి॒ద్వాన్గ్రావ్ణ్ణ॒ ఆగ్నీ᳚ధ్ర ఉపవా॒సయ॑తి॒ నైనం॑
 మలిమ్లుసే॒నా విం॑దతి .. 6. 3. 2.. అథ॑ దదతే॒ స్వయా॒ సంథ్స్వ॑ధాకా॒రో హి విం॑దతి ..

 6. 3. 2..

13 వై॒ష్ణ॒వ్యర్చా హు॒త్వా యూప॒మచ్ఛై॑తి వైష్ణ॒వో వై దే॒వత॑యా॒ యూపః॒
 స్వయై॒వైనం॑ దే॒వత॒యాచ్ఛై॒త్యత్య॒న్యానగాం॒ నాన్యానుపా॑గా॒మిత్యా॒హాతి॒
 హ్య॑న్యానేతి॒ నాన్యాను॒పైత్య॒ర్వాక్త్వా॒ పరై॑రవిదం ప॒రోవ॑రై॒రిత్యా॑హా॒ర్వాగ్ఘ్యే॑నం॒
 పరై᳚ర్విం॒దతి॑ ప॒రోవ॑రై॒స్తం త్వా॑ జుషే

14 వైష్ణ॒వం దే॑వయ॒జ్యాయా॒ ఇత్యా॑హ దేవయ॒జ్యాయై॒ హ్యే॑నం జు॒షతే॑ దే॒వస్త్వా॑
 సవి॒తా మధ్వా॑న॒క్త్విత్యా॑హ॒ తేజ॑సై॒వైన॑మన॒క్త్యోష॑ధే॒ త్రాయ॑స్వైన॒గ్గ్॒
 స్వధి॑తే॒ మైనꣳ॑ హిꣳసీ॒రిత్యా॑హ॒ వజ్రో॒ వై స్వధి॑తిః॒ శాంత్యై॒
 స్వధి॑తేర్వృ॒క్షస్య॒ బిభ్య॑తః ప్రథ॒మేన॒ శక॑లేన స॒హ తేజః॒ పరా॑ పతతి॒
 యః ప్ర॑థ॒మః శక॑లః పరా॒పతే॒త్తమప్యా హ॑రే॒థ్సతే॑జస

15 మే॒వైన॒మాహ॑రతీ॒మే వై లో॒కా యూపా᳚త్ప్రయ॒తో బి॑భ్యతి॒ దివ॒మగ్రే॑ణ॒
 మా లే॑ఖీరం॒తరి॑క్షం॒ మధ్యే॑న॒ మా హిꣳ॑సీ॒రిత్యా॑హై॒భ్య ఏ॒వైనం॑
 లో॒కేభ్యః॑ శమయతి॒ వన॑స్పతే శ॒తవ॑ల్శో॒ వి రో॒హేత్యా॒వ్రశ్చ॑నే జుహోతి॒
 తస్మా॑దా॒వ్రశ్చ॑నాద్వృ॒క్షాణాం॒ భూయాꣳ॑స॒ ఉత్తి॑ష్ఠంతి స॒హస్ర॑వల్శా॒
 వి వ॒యꣳ రు॑హే॒మేత్యా॑హా॒శిష॑మే॒వైతామా శా॒స్తేఽన॑క్షసంగం

16 వృశ్చే॒ద్యద॑క్షసం॒గం వృ॒శ్చేద॑ధ ఈ॒షం యజ॑మానస్య
 ప్ర॒మాయు॑కగ్గ్ స్యా॒ద్యం కా॒మయే॒తాప్ర॑తిష్ఠితః స్యా॒దిత్యా॑రో॒హం తస్మై॑
 వృశ్చేదే॒ష వై వన॒స్పతీ॑నా॒మప్ర॑తిష్ఠి॒తోప్ర॑తిష్ఠిత ఏ॒వ భ॑వతి॒
 యం కా॒మయే॑తాప॒శుః స్యా॒దిత్య॑ప॒ర్ణం తస్మై॒ శుష్కా᳚గ్రం వృశ్చేదే॒ష వై
 వన॒స్పతీ॑నామపశ॒వ్యో॑ఽప॒శురే॒వ భ॑వతి॒ యం కా॒మయే॑త పశు॒మాంథ్స్యా॒దితి॑
 బహుప॒ర్ణం తస్మై॑ బహుశా॒ఖం వృ॑శ్చేదే॒ష వై

17 వన॒స్పతీ॑నాం పశ॒వ్యః॑ పశు॒మానే॒వ భ॑వతి॒ ప్రతి॑ష్ఠితం
 వృశ్చేత్ప్రతి॒ష్ఠాకా॑మస్యై॒ష వై వన॒స్పతీ॑నాం॒ ప్రతి॑ష్ఠితో॒ యః స॒
 మే భూమ్యై॒ స్వాద్యోనే॑ రూ॒ఢః ప్రత్యే॒వ తి॑ష్ఠతి॒ యః ప్ర॒త్యఙ్ఙుప॑నత॒స్తం
 వృ॑శ్చే॒థ్స హి మేధ॑మ॒భ్యుప॑నతః॒ పంచా॑రత్నిం॒ తస్మై॑ వృశ్చే॒ద్యం
 కా॒మయే॒తోపై॑న॒ముత్త॑రో య॒జ్ఞో న॑మే॒దితి॒ పంచా᳚క్షరా పం॒క్తిః పాంక్తో॑
 య॒జ్ఞ ఉపై॑న॒ముత్త॑రో య॒జ్ఞో

18 న॑మతి॒ షడ॑రత్నిం ప్రతి॒ష్ఠాకా॑మస్య॒ షడ్వా ఋ॒తవ॑ ఋ॒తుష్వే॒వ ప్రతి॑
 తిష్ఠతి స॒ప్తార॑త్నిం ప॒శుకా॑మస్య స॒ప్తప॑దా॒ శక్వ॑రీ ప॒శవః॒ శక్వ॑రీ
 ప॒శూనే॒వావ॑ రుంధే॒ నవా॑రత్నిం॒ తేజ॑స్కామస్య త్రి॒వృతా॒ స్తోమే॑న॒ సం మి॑తం॒
 తేజ॑స్త్రి॒వృత్తే॑జ॒స్వ్యే॑వ భ॑వ॒త్యేకా॑దశారత్నిమింద్రి॒యకా॑మ॒స్యైకా॑దశాక్షరా
 త్రి॒ష్టుగిం॑ద్రి॒యం త్రి॒ష్టుగిం॑ద్రియా॒వ్యే॑వ భ॑వతి॒ పంచ॑దశారత్నిం॒
 భ్రాతృ॑వ్యవతః పంచద॒శో వజ్రో॒ భ్రాతృ॑వ్యాభిభూత్యై స॒ప్తద॑శారత్నిం
 ప్ర॒జాకా॑మస్య సప్తద॒శః ప్ర॒జాప॑తిః ప్ర॒జాప॑తే॒రాప్త్యా॒ ఏక॑విꣳశత్యరత్నిం
 ప్రతి॒ష్ఠాకా॑మస్యైకవి॒ꣳ॒శః స్తోమా॑నాం ప్రతి॒ష్ఠా ప్రతి॑ష్ఠిత్యా
 అ॒ష్టాశ్రి॑ర్భవత్య॒ష్టాక్ష॑రా గాయ॒త్రీ తేజో॑ గాయ॒త్రీ గా॑య॒త్రీ య॑జ్ఞము॒ఖం
 తేజ॑సై॒వ గా॑యత్రి॒యా య॑జ్ఞము॒ఖేన॒ సం మి॑తః .. 6. 3. 3.. జు॒షే॒
 సతే॑జస॒మన॑క్షసంగం బహుశా॒ఖం వృ॑శ్చేదే॒ష వై య॒జ్ఞ ఉపై॑న॒ముత్త॑రో
 య॒జ్ఞ ఆప్త్యా॒ ఏకా॒న్న విꣳ॑శ॒తిశ్చ॑ .. 6. 3. 3..

19 పృ॒థి॒వ్యై త్వాం॒తరి॑క్షాయ త్వా ది॒వే త్వేత్యా॑హై॒భ్య ఏ॒వైనం॑ లో॒కేభ్యః॒
 ప్రోక్ష॑తి॒ పరాం᳚చం॒ ప్రోక్ష॑తి॒ పరా॑ఙివ॒ హి సు॑వ॒ర్గో లో॒కః క్రూ॒రమి॑వ॒
 వా ఏ॒తత్క॑రోతి॒ యత్ఖన॑త్య॒పోవ॑ నయతి॒ శాంత్యై॒ యవ॑మతీ॒రవ॑ నయ॒త్యూర్గ్వై
 యవో॒ యజ॑మానేన॒ యూపః॒ సం మి॑తో॒ యావా॑నే॒వ యజ॑మాన॒స్తావ॑తీమే॒వాస్మి॒న్నూర్జం॑
 దధాతి

20 పితృ॒ణాꣳ సద॑నమ॒సీతి॑ బ॒ర్॒హిరవ॑ స్తృణాతి పితృదేవ॒త్యా᳚ అ॒గ్గ్॒
 హ్యే॑తద్యన్నిఖా॑తం॒ యద్బ॒ర్॒హిరన॑వస్తీర్య మిను॒యాత్పి॑తృదేవ॒త్యో॑ నిఖా॑తః
 స్యాద్బ॒ర్॒హిర॑వ॒స్తీర్య॑ మినోత్య॒స్యామే॒వైనం॑ మినోతి యూపశక॒లమవా᳚స్యతి॒
 సతే॑జసమే॒వైనం॑ మినోతి దే॒వస్త్వా॑ సవి॒తా మధ్వా॑న॒క్త్విత్యా॑హ॒
 తేజ॑సై॒వైన॑మనక్తి సుపిప్ప॒లాభ్య॒స్త్వౌష॑ధీభ్య॒ ఇతి॑ చ॒షాలం॒ ప్రతి॑

21 ముంచతి॒ తస్మా᳚చ్ఛీర్ష॒త ఓష॑ధయః॒ ఫలం॑ గృహ్ణంత్య॒నక్తి॒ తేజో॒
 వా ఆజ్యం॒ యజ॑మానేనాగ్ని॒ష్ఠాశ్రిః॒ సం మి॑తా॒ యద॑గ్ని॒ష్ఠామశ్రి॑మ॒నక్తి॒
 యజ॑మానమే॒వ తేజ॑సానక్త్యాం॒తమ॑నక్త్యాం॒తమే॒వ యజ॑మానం॒ తేజ॑సానక్తి స॒ర్వతః॒
 పరి॑ మృశ॒త్యప॑రివర్గమే॒వాస్మిం॒తేజో॑ దధా॒త్యుద్దివగ్గ్॑ స్తభా॒నాంతరి॑క్షం
 పృ॒ణేత్యా॑హై॒షాం లో॒కానాం॒ విధృ॑త్యై వైష్ణ॒వ్యర్చా

22 క॑ల్పయతి వైష్ణ॒వో వై దే॒వత॑యా॒ యూపః॒ స్వయై॒వైనం॑ దే॒వత॑యా కల్పయతి॒
 ద్వాభ్యాం᳚ కల్పయతి ద్వి॒పాద్యజ॑మానః॒ ప్రతి॑ష్ఠిత్యై॒ యం కా॒మయే॑త॒ తేజ॑సైనం
 దే॒వతా॑భిరింద్రి॒యేణ॒ వ్య॑ర్ధయేయ॒మిత్య॑గ్ని॒ష్ఠాం తస్యాశ్రి॑మాహవ॒నీయా॑ది॒త్థం
 వే॒త్థం వాతి॑ నావయే॒త్తేజ॑సై॒వైనం॑ దే॒వతా॑భిరింద్రి॒యేణ॒ వ్య॑ర్ధయతి॒
 యం కా॒మయే॑త॒ తేజ॑సైనం దే॒వతా॑భిరింద్రి॒యేణ॒ సమ॑ర్ధయేయ॒మిత్య॑

23 గ్ని॒ష్ఠాం తస్యాశ్రి॑మాహవ॒నీయే॑న॒ సం మి॑నుయా॒త్తేజ॑సై॒వైనం॑
 దే॒వతా॑భిరింద్రి॒యేణ॒ సమ॑ర్ధయతి బ్రహ్మ॒వనిం॑ త్వా క్షత్ర॒వని॒మిత్యా॑హ
 యథాయ॒జురే॒వైతత్పరి॑ వ్యయ॒త్యూర్గ్వై ర॑శ॒నా యజ॑మానేన॒ యూపః॒ సం మి॑తో॒
 యజ॑మానమే॒వోర్జా సమ॑ర్ధయతి నాభిద॒ఘ్నే పరి॑ వ్యయతి నాభిద॒ఘ్న ఏ॒వాస్మా॒
 ఊర్జం॑ దధాతి॒ తస్మా᳚న్నాభిద॒ఘ్న ఊ॒ర్జా భుం॑జతే॒ యం కా॒మయే॑తో॒ర్జైనం॒

24 వ్య॑ర్ధయేయ॒మిత్యూ॒ర్ధ్వాం వా॒ తస్యావా॑చీం॒ వావో॑హేదూ॒ర్జైవైనం॒
 వ్య॑ర్ధయతి॒ యది॑ కా॒మయే॑త॒ వర్షు॑కః ప॒ర్జన్యః॑
 స్యా॒దిత్యవా॑చీ॒మవో॑హే॒ద్వృష్టి॑మే॒వ ని య॑చ్ఛతి॒ యది॑ కా॒మయే॒తావ॑ర్షుకః
 స్యా॒దిత్యూ॒ర్ధ్వాముదూ॑హే॒ద్వృష్టి॑మే॒వోద్య॑చ్ఛతి పితృ॒ణాం నిఖా॑తం
 మను॒ష్యా॑ణామూ॒ర్ధ్వం నిఖా॑తా॒దా ర॑శ॒నాయా॒ ఓష॑ధీనాꣳ రశ॒నా విశ్వే॑షాం

25 దే॒వానా॑మూ॒ర్ధ్వꣳ ర॑శ॒నాయా॒ ఆ చ॒షాలా॒దింద్ర॑స్య చ॒షాలꣳ॑
 సా॒ధ్యానా॒మతి॑రిక్త॒ꣳ॒ స వా ఏ॒ష స॑ర్వదేవ॒త్యో॑ యద్యూపో॒ యద్యూపం॑
 మి॒నోతి॒ సర్వా॑ ఏ॒వ దే॒వతాః᳚ ప్రీణాతి య॒జ్ఞేన॒ వై దే॒వాః సు॑వ॒ర్గం
 లో॒కమా॑యం॒తే॑ఽమన్యంత మను॒ష్యా॑ నో॒ఽన్వాభ॑విష్యం॒తీతి॒ తే యూపే॑న యోపయి॒త్వా
 సు॑వ॒ర్గం లో॒కమా॑యం॒తమృష॑యో॒ యూపే॑నై॒వాను॒ ప్రాజా॑నం॒తద్యూప॑స్య యూప॒త్వం

26 యద్యూపం॑ మి॒నోతి॑ సువ॒ర్గస్య॑ లో॒కస్య॒ ప్రజ్ఞా᳚త్యై పు॒రస్తా᳚న్మినోతి
 పు॒రస్తా॒ద్ధి య॒జ్ఞస్య॑ ప్రజ్ఞా॒యతేఽప్ర॑జ్ఞాత॒ꣳ॒ హి తద్యదతి॑పన్న ఆ॒హురి॒దం
 కా॒ర్య॑మాసీ॒దితి॑ సా॒ధ్యా వై దే॒వా య॒జ్ఞమత్య॑మన్యంత॒ తాన్, య॒జ్ఞో నాస్పృ॑శ॒త్
 తాన్, యద్య॒జ్ఞస్యాతి॑రిక్త॒మాసీ॒త్ తద॑స్పృశ॒దతి॑రిక్తం॒ వా ఏ॒తద్య॒జ్ఞస్య॒
 యద॒గ్నావ॒గ్నిం మ॑థి॒త్వా ప్ర॒హర॒త్యతి॑రిక్తమే॒త

27 ద్యూప॑స్య॒ యదూ॒ర్ధ్వం చ॒షాలా॒త్తేషాం॒ తద్భా॑గ॒ధేయం॒ తానే॒వ
 తేన॑ ప్రీణాతి దే॒వా వై స2ꣳస్థి॑తే॒ సోమే॒ ప్ర స్రుచోహ॑ర॒న్ప్ర యూపం॒
 తే॑ఽమన్యంత యజ్ఞవేశ॒సం వా ఇ॒దం కు॑ర్మ॒ ఇతి॒ తే ప్ర॑స్త॒రగ్గ్ స్రు॒చాం
 ని॒ష్క్రయ॑ణమపశ్యం॒థ్స్వరుం॒ యూప॑స్య॒ స2ꣳస్థి॑తే॒ సోమే॒ ప్ర ప్ర॑స్త॒రꣳ
 హర॑తి జు॒హోతి॒ స్వరు॒మయ॑జ్ఞవేశసాయ .. 6. 3. 4.. ద॒ధా॒తి॒ ప్రత్యృ॒చా
 సమ॑ర్ధయేయ॒మిత్యూ॒ర్జైనం॒ విశ్వే॑షాం యూప॒త్వమతి॑రిక్తమే॒తద్విచ॑త్వారిꣳశచ్చ
 .. 6. 3. 4..

28 సా॒ధ్యా వై దే॒వా అ॒స్మి3ꣳల్లో॒క ఆ॑స॒న్నాన్యత్కించ॒న మి॒షత్తే᳚ఽగ్నిమే॒వాగ్నయే॒
 మేధా॒యాల॑భంత॒ న హ్య॑న్యదా॑లం॒భ్య॑మవిం॑దం॒తతో॒ వా ఇ॒మాః ప్ర॒జాః
 ప్రాజా॑యంత॒ యద॒గ్నావ॒గ్నిం మ॑థి॒త్వా ప్ర॒హర॑తి ప్ర॒జానాం᳚ ప్ర॒జన॑నాయ
 రు॒ద్రో వా ఏ॒ష యద॒గ్నిర్యజ॑మానః ప॒శుర్యత్ప॒శుమా॒లభ్యా॒గ్నిం మంథే᳚ద్రు॒ద్రాయ॒
 యజ॑మాన॒

29 మపి॑ దధ్యాత్ప్ర॒మాయు॑కః స్యా॒దథో॒ ఖల్వా॑హుర॒గ్నిః సర్వా॑ దే॒వతా॑
 హ॒విరే॒తద్యత్ప॒శురితి॒ యత్ప॒శుమా॒లభ్యా॒గ్నిం మంథ॑తి హ॒వ్యాయై॒వాస॑న్నాయ॒
 సర్వా॑ దే॒వతా॑ జనయత్యుపా॒కృత్యై॒వ మంథ్య॒స్తన్నేవాల॑బ్ధం॒
 నేవాఽనా॑లబ్ధమ॒గ్నేర్జ॒నిత్ర॑మ॒సీత్యా॑హా॒ గ్నేర్హ్యే॑తజ్జ॒నిత్రం॒ వృష॑ణౌ స్థ॒
 ఇత్యా॑హ॒ వృష॑ణౌ॒

30 హ్యే॑తావు॒ర్వశ్య॑స్యా॒యుర॒సీత్యా॑హ మిథున॒త్వాయ॑ ఘృ॒తేనా॒క్తే వృష॑ణం
 దధాథా॒మిత్యా॑హ॒ వృష॑ణ॒గ్గ్॒ హ్యే॑తే దధా॑తే॒ యే అ॒గ్నిం గా॑య॒త్రం ఛందోఽను॒
 ప్ర జా॑య॒స్వేత్యా॑హ॒ ఛందో॑భిరే॒వైనం॒ ప్ర జ॑నయత్య॒గ్నయే॑ మ॒థ్యమా॑నా॒యాను॑
 బ్రూ॒హీత్యా॑హ సావి॒త్రీమృచ॒మన్వా॑హ సవి॒తృప్ర॑సూత ఏ॒వైనం॑ మంథతి జా॒తాయాను॑
 బ్రూహి

31 ప్రహ్రి॒యమా॑ణా॒యాను॑ బ్రూ॒హీత్యా॑హ॒ కాండే॑కాండ ఏ॒వైనం॑ క్రి॒యమా॑ణే॒
 సమ॑ర్ధయతి గాయ॒త్రీః సర్వా॒ అన్వా॑హ గాయ॒త్రఛం॑దా॒ వా అ॒గ్నిః స్వేనై॒వైనం॒
 ఛంద॑సా॒ సమ॑ర్ధయత్య॒గ్నిః పు॒రా భ॑వత్య॒గ్నిం మ॑థి॒త్వా ప్ర హ॑రతి॒ తౌ
 సం॒భవం॑తౌ॒ యజ॑మానమ॒భి సంభ॑వతో॒ భవ॑తం నః॒ సమ॑నసా॒విత్యా॑హ॒
 శాంత్యై᳚ ప్ర॒హృత్య॑ జుహోతి జా॒తాయై॒వాస్మా॒ అన్న॒మపి॑ దధా॒త్యాజ్యే॑న జుహోత్యే॒తద్వా
 అ॒గ్నేః ప్రి॒యం ధామ॒ యదాజ్యం॑ ప్రి॒యేణై॒వైనం॒ ధామ్నా॒ సమ॑ర్ధయ॒త్యథో॒ తేజ॑సా
 .. 6. 3. 5.. యజ॑మానమాహ॒ వృష॑ణౌ జా॒తాయాను॑ బ్రూ॒హ్యప్య॒ష్టాద॑శ చ .. 6. 3. 5..

32 ఇ॒షే త్వేతి॑ బ॒ర్॒హిరా ద॑త్త ఇ॒చ్ఛత॑ ఇవ॒ హ్యే॑ష యో యజ॑త
 ఉప॒వీర॒సీత్యా॒హోప॒ హ్యే॑నానాక॒రోత్యుపో॑ దే॒వాందైవీ॒ర్విశః॒ ప్రాగు॒రిత్యా॑హ॒
 దైవీ॒ర్॒హ్యే॑తా విశః॑ స॒తీర్దే॒వాను॑ప॒యంతి॒ వహ్నీ॑రు॒శిజ॒ ఇత్యా॑హ॒ర్త్విజో॒
 వై వహ్న॑య ఉ॒శిజ॒స్తస్మా॑దే॒వమా॑హ॒ బృహ॑స్పతే ధా॒రయా॒ వసూ॒నీత్యా॑

33 హ॒ బ్రహ్మ॒ వై దే॒వానాం॒ బృహ॒స్పతి॒ర్బ్రహ్మ॑ణై॒వాస్మై॑ ప॒శూనవ॑ రుంధే
 హ॒వ్యా తే᳚ స్వదంతా॒మిత్యా॑హ స్వ॒దయ॑త్యే॒వైనాం॒దేవ॑ త్వష్ట॒ర్వసు॑ ర॒ణ్వేత్యా॑హ॒
 త్వష్టా॒ వై ప॑శూ॒నాం మి॑థు॒నానాꣳ॑ రూప॒కృద్రూ॒పమే॒వ ప॒శుషు॑ దధాతి॒
 రేవ॑తీ॒ రమ॑ధ్వ॒మిత్యా॑హ ప॒శవో॒ వై రే॒వతీః᳚ ప॒శూనే॒వాస్మై॑ రమయతి
 దే॒వస్య॑ త్వా సవి॒తుః ప్ర॑స॒వ ఇతి॑

34 రశ॒నామా ద॑త్తే॒ ప్రసూ᳚త్యా అ॒శ్వినో᳚ర్బా॒హుభ్యా॒మిత్యా॑హా॒శ్వినౌ॒ హి
 దే॒వానా॑మధ్వ॒ర్యూ ఆస్తాం᳚ పూ॒ష్ణో హస్తా᳚భ్యా॒మిత్యా॑హ॒ యత్యా॑ ఋ॒తస్య॑ త్వా
 దేవహవిః॒ పాశే॒నార॑భ॒ ఇత్యా॑హ స॒త్యం వా ఋ॒తꣳ స॒త్యేనై॒వైన॑మృ॒తేనా
 ర॑భతేఽక్ష్ణ॒యా పరి॑ హరతి॒ వధ్య॒ꣳ॒ హి ప్ర॒త్యంచం॑ ప్రతిముం॒చంతి॒
 వ్యావృ॑త్త్యై॒ ధర్షా॒ మాను॑షా॒నితి॒ ని యు॑నక్తి॒ ధృత్యా॑ అ॒ద్భ్య

35 స్త్వౌష॑ధీభ్యః॒ ప్రోక్షా॒మీత్యా॑హా॒ద్భ్యో హ్యే॑ష ఓష॑ధీభ్యః సం॒భవ॑తి॒
 యత్ప॒శుర॒పాం పే॒రుర॒సీత్యా॑హై॒ష హ్య॑పాం పా॒తా యో మేధా॑యార॒భ్యతే᳚
 స్వా॒త్తం చి॒థ్సదే॑వꣳ హ॒వ్యమాపో॑ దేవీః॒ స్వద॑తైన॒మిత్యా॑హ
 స్వ॒దయ॑త్యే॒వైన॑ము॒పరి॑ష్టా॒త్ ప్రోక్ష॑త్యు॒పరి॑ష్టాదే॒వైనం॒ మేధ్యం॑
 కరోతి పా॒యయ॑త్యంతర॒త ఏ॒వైనం॒ మేధ్యం॑ కరోత్య॒ధస్తా॒దుపో᳚క్షతి స॒ర్వత॑
 ఏ॒వైనం॒ మేధ్యం॑ కరోతి .. 6. 3. 6.. వసూ॒నీతి॑ ప్రస॒వ ఇత్య॒ద్భ్యో᳚ఽన్తర॒త
 ఏ॒వైనం॒ దశ॑ చ .. 6. 3. 6..

36 అ॒గ్నినా॒ వై హోత్రా॑ దే॒వా అసు॑రాన॒భ్య॑భవన్న॒గ్నయే॑ సమి॒ధ్యమా॑నా॒యాను॑
 బ్రూ॒హీత్యా॑హ॒ భ్రాతృ॑వ్యాభిభూత్యై స॒ప్తద॑శ సామిధే॒నీరన్వా॑హ సప్తద॒శః
 ప్ర॒జాప॑తిః ప్ర॒జాప॑తే॒రాప్త్యై॑ స॒ప్తద॒శాన్వా॑హ॒ ద్వాద॑శ॒ మాసాః॒
 పంచ॒ర్తవః॒ స సం॑వథ్స॒రః సం॑వథ్స॒రం ప్ర॒జా అను॒ ప్ర జా॑యంతే ప్ర॒జానాం᳚
 ప్ర॒జన॑నాయ దే॒వా వై సా॑మిధే॒నీర॒నూచ్య॑ య॒జ్ఞం నాన్వ॑పశ్యం॒థ్స
 ప్ర॒జాప॑తిస్తూ॒ష్ణీమా॑ఘా॒ర

37 మాఽఘా॑రయ॒త్తతో॒ వై దే॒వా య॒జ్ఞమన్వ॑పశ్య॒న్॒,
 యత్తూ॒ష్ణీమా॑ఘా॒రమా॑ఘా॒రయ॑తి య॒జ్ఞస్యాను॑ఖ్యాత్యా॒ అసు॑రేషు॒ వై య॒జ్ఞ
 ఆ॑సీ॒త్తం దే॒వాస్తూ᳚ష్ణీꣳ హో॒మేనా॑వృంజత॒ యత్తూ॒ష్ణీమా॑ఘా॒రమా॑ఘా॒రయ॑తి॒
 భ్రాతృ॑వ్యస్యై॒వ తద్య॒జ్ఞం వృం॑క్తే పరి॒ధీంథ్సం మా᳚ర్ష్టి
 పు॒నాత్యే॒వైనాం॒త్రిస్త్రిః॒ సం మా᳚ర్ష్టి॒ త్ర్యా॑వృ॒ద్ధి య॒జ్ఞోఽథో॒
 రక్ష॑సా॒మప॑హత్యై॒ ద్వాద॑శ॒ సం ప॑ద్యంతే॒ ద్వాద॑శ॒

38 మాసాః᳚ సంవథ్స॒రః సం॑వథ్స॒రమే॒వ ప్రీ॑ణా॒త్యథో॑ సంవథ్స॒రమే॒వాస్మా॒
 ఉప॑ దధాతి సువ॒ర్గస్య॑ లో॒కస్య॒ సమ॑ష్ట్యై॒ శిరో॒ వా ఏ॒తద్య॒జ్ఞస్య॒
 యదా॑ఘా॒రో᳚ఽగ్నిః సర్వా॑ దే॒వతా॒ యదా॑ఘా॒రమా॑ఘా॒రయ॑తి శీర్ష॒త ఏ॒వ
 య॒జ్ఞస్య॒ యజ॑మానః॒ సర్వా॑ దే॒వతా॒ అవ॑ రుంధే॒ శిరో॒ వా ఏ॒తద్య॒జ్ఞస్య॒
 యదా॑ఘా॒ర ఆ॒త్మా ప॒శురా॑ఘా॒రమా॒ఘార్య॑ ప॒శుꣳసమ॑నక్త్యా॒త్మన్నే॒వ
 య॒జ్ఞస్య॒

39 శిరః॒ ప్రతి॑ దధాతి॒ సం తే᳚ ప్రా॒ణో వా॒యునా॑ గచ్ఛతా॒మిత్యా॑హ వాయుదేవ॒త్యో॑
 వై ప్రా॒ణో వా॒యావే॒వాస్య॑ ప్రా॒ణం జు॑హోతి॒ సం యజ॑త్రై॒రంగా॑ని॒ సం
 య॒జ్ఞప॑తిరా॒శిషేత్యా॑హ య॒జ్ఞప॑తిమే॒వాస్యా॒శిషం॑ గమయతి వి॒శ్వరూ॑పో॒
 వై త్వా॒ష్ట్ర ఉ॒పరి॑ష్టాత్ ప॒శుమ॒భ్య॑వమీ॒త్ తస్మా॑దు॒పరి॑ష్టాత్ ప॒శోర్నావ॑
 ద్యంతి॒ యదు॒పరి॑ష్టాత్ప॒శుꣳ స॑మ॒నక్తి॒మేధ్య॑మే॒వై

40 నం॑ కరోత్యృ॒త్విజో॑ వృణీతే॒ ఛందాగ్॑స్యే॒వ వృ॑ణీతే స॒ప్త వృ॑ణీతే
 స॒ప్త గ్రా॒మ్యాః ప॒శవః॑ స॒ప్తార॒ణ్యాః స॒ప్త ఛందాగ్॑స్యు॒భయ॒స్యావ॑రుద్ధ్యా॒
 ఏకా॑దశ ప్రయా॒జాన్, య॑జతి॒ దశ॒ వై ప॒శోః ప్రా॒ణా ఆ॒త్మైకా॑ద॒శో యావా॑నే॒వ
 ప॒శుస్తం ప్ర య॑జతి వ॒పామేకః॒ పరి॑ శయ ఆ॒త్మైవాత్మానం॒ పరి॑ శయే॒ వజ్రో॒
 వై స్వధి॑తి॒ర్వజ్రో॑ యూపశక॒లో ఘృ॒తం ఖలు॒ వై దే॒వా వజ్రం॑ కృ॒త్వా
 సోమ॑మఘ్నన్ఘృ॒తేనా॒క్తౌ ప॒శుం త్రా॑యేథా॒మిత్యా॑హ॒ వజ్రే॑ణై॒వైనం॒ వశే॑
 కృ॒త్వాఽల॑భతే .. 6. 3. 7.. ఆ॒ధా॒రం ప॑ద్యంతే॒ ద్వాద॑శా॒ఽత్మన్నే॒వ య॒జ్ఞస్య॒
 మేధ్య॑మే॒వ ఖలు॒ వా అ॒ష్టాద॑శ చ .. 6. 3. 7..

41 పర్య॑గ్ని కరోతి సర్వ॒హుత॑మే॒వైనం॑ కరో॒త్యస్కం॑దా॒యాస్క॑న్న॒ꣳ॒ హి
 తద్యద్ధు॒తస్య॒ స్కంద॑తి॒ త్రిః పర్య॑గ్ని కరోతి॒ త్ర్యా॑వృ॒ద్ధి య॒జ్ఞోఽథో॒
 రక్ష॑సా॒మప॑హత్యై బ్రహ్మవా॒దినో॑ వదంత్యన్వా॒రభ్యః॑ ప॒శూ 3 ర్నాన్వా॒రభ్యా 3
 ఇతి॑ మృ॒త్యవే॒ వా ఏ॒ష నీ॑యతే॒ యత్ప॒శుస్తం యద॑న్వా॒రభే॑త ప్ర॒మాయు॑కో॒
 యజ॑మానః స్యా॒దథో॒ ఖల్వా॑హుః సువ॒ర్గాయ॒ వా ఏ॒ష లో॒కాయ॑ నీయతే॒ యత్

42 ప॒శురితి॒ యన్నాన్వా॒రభే॑త సువ॒ర్గాల్లో॒కాద్యజ॑మానో హీయేత
 వపా॒శ్రప॑ణీభ్యామ॒న్వార॑భతే॒ తన్నేవా॒న్వార॑బ్ధం॒ నేవాన॑న్వారబ్ధ॒ముప॒
 ప్రేష్య॑ హోతర్హ॒వ్యా దే॒వేభ్య॒ ఇత్యా॑హేషి॒తꣳ హి కర్మ॑ క్రి॒యతే॒
 రేవ॑తీర్య॒జ్ఞప॑తిం ప్రియ॒ధా వి॑శ॒తేత్యా॑హ యథాయ॒జురే॒వైతద॒గ్నినా॑
 పు॒రస్తా॑దేతి॒ రక్ష॑సా॒మప॑హత్యై పృథి॒వ్యాః సం॒ పృచః॑ పా॒హీతి॑ బ॒ర్॒హి

43 రుపా᳚స్య॒త్యస్కం॑దా॒యాస్క॑న్న॒ꣳ॒ హి తద్యద్బ॒ర్॒హిషి॒ స్కంద॒త్యథో॑
 బర్హి॒షద॑మే॒వైనం॑ కరోతి॒ పరా॒ఙా వ॑ర్తతేఽధ్వ॒ర్యుః ప॒శోః
 సం᳚జ్ఞ॒ప్యమా॑నాత్ప॒శుభ్య॑ ఏ॒వ తన్నిహ్ను॑త ఆ॒త్మనోనా᳚వ్రస్కాయ॒ గచ్ఛ॑తి॒
 శ్రియం॒ ప్ర ప॒శూనా᳚ప్నోతి॒ య ఏ॒వం వేద॑ ప॒శ్చాల్లో॑కా॒ వా ఏ॒షా
 ప్రాచ్యు॒దానీ॑యతే॒ యత్పత్నీ॒ నమ॑స్త ఆతా॒నేత్యా॑హాది॒త్యస్య॒ వై ర॒శ్మయ॑

44 ఆతా॒నాస్తేభ్య॑ ఏ॒వ నమ॑స్కరోత్యన॒ర్వా ప్రేహీత్యా॑హ॒ భ్రాతృ॑వ్యో॒ వా
 అర్వా॒ భ్రాతృ॑వ్యాపనుత్త్యై ఘృ॒తస్య॑ కు॒ల్యామను॑ స॒హ ప్ర॒జయా॑ స॒హ
 రా॒యస్పోషే॒ణేత్యా॑హా॒శిష॑మే॒వైతామా శా᳚స్త॒ ఆపో॑ దేవీః శుద్ధాయువ॒ ఇత్యా॑హ
 యథాయ॒జురే॒వైతత్ .. 6. 3. 8.. లో॒కాయ॑ నీయతే॒ యద్బ॒ర్హీ ర॒శ్మయః॑ స॒ప్త
 త్రిꣳ॑శచ్చ .. 6. 3. 8..

45 ప॒శోర్వా ఆల॑బ్ధస్య ప్రా॒ణాఙ్ఛుగృ॑చ్ఛతి॒ వాక్త॒ ఆ ప్యా॑యతాం ప్రా॒ణస్త॒ ఆ
 ప్యా॑యతా॒మిత్యా॑హ ప్రా॒ణేభ్య॑ ఏ॒వాస్య॒ శుచꣳ॑ శమయతి॒ సా ప్రా॒ణేభ్యోఽధి॑
 పృథి॒వీꣳ శుక్ప్ర వి॑శతి॒ శమహో᳚భ్యా॒మితి॒ ని న॑యత్యహోరా॒త్రాభ్యా॑మే॒వ
 పృ॑థి॒వ్యై శుచꣳ॑ శమయ॒త్యోష॑ధే॒ త్రాయ॑స్వైన॒గ్గ్॒ స్వధి॑తే॒ మైనꣳ॑
 హిꣳసీ॒రిత్యా॑హ॒ వజ్రో॒ వై స్వధి॑తిః॒

46 శాంత్యై॑ పార్శ్వ॒త ఆ చ్ఛ్య॑తి మధ్య॒తో హి మ॑ను॒ష్యా॑ ఆ॒చ్ఛ్యంతి॑
 తిర॒శ్చీన॒మా చ్ఛ్య॑త్యనూ॒చీన॒ꣳ॒ హి మ॑ను॒ష్యా॑ ఆ॒చ్ఛ్యంతి॒ వ్యావృ॑త్త్యై॒
 రక్ష॑సాం భా॒గో॑ఽసీతి॑ స్థవిమ॒తో బ॒ర్॒హిర॒క్త్వాపా᳚స్యత్య॒స్నైవ రక్షాꣳ॑సి
 ని॒రవ॑దయత ఇ॒దమ॒హꣳ రక్షో॑ఽధ॒మం తమో॑ నయామి॒ యో᳚ఽస్మాంద్వేష్టి॒
 యం చ॑ వ॒యం ద్వి॒ష్మ ఇత్యా॑హ॒ ద్వౌ వావ పురు॑షౌ॒ యం చై॒వ

47 ద్వేష్టి॒ యశ్చై॑నం॒ ద్వేష్టి॒ తావు॒భావ॑ధ॒మం తమో॑ నయతీ॒షే త్వేతి॑
 వ॒పాముత్ఖి॑దతీ॒చ్ఛత॑ ఇవ॒ హ్యే॑ష యో యజ॑తే॒ యదు॑పతృం॒ద్యాద్రు॒ద్రో᳚ఽస్య
 ప॒శూన్ఘాతు॑కః స్యా॒ద్యన్నోప॑ తృం॒ద్యాదయ॑తా స్యాద॒న్యయో॑పతృ॒ణత్త్య॒న్యయా॒
 న ధృత్యై॑ ఘృ॒తేన॑ ద్యావాపృథివీ॒ ప్రోర్ణ్వా॑థా॒మిత్యా॑హ॒ ద్యావా॑పృథి॒వీ
 ఏ॒వ రసే॑నాన॒క్త్యచ్ఛిన్నో॒

48 రాయః॑ సు॒వీర॒ ఇత్యా॑హ యథాయ॒జురే॒వైతత్క్రూ॒రమి॑వ॒ వా ఏ॒తత్క॑రోతి॒
 యద్వ॒పాము॑త్ఖి॒దత్యు॒ర్వం॑తరి॑క్ష॒మన్వి॒హీత్యా॑హ॒ శాంత్యై॒ ప్ర వా
 ఏ॒షో᳚ఽస్మాల్లో॒కాచ్చ్య॑వతే॒ యః ప॒శుం మృ॒త్యవే॑ నీ॒యమా॑నమన్వా॒రభ॑తే
 వపా॒శ్రప॑ణీ॒ పున॑ర॒న్వార॑భతే॒ఽస్మిన్నే॒వ లో॒కే ప్రతి॑ తిష్ఠత్య॒గ్నినా॑
 పు॒రస్తా॑దేతి॒ రక్ష॑సా॒మప॑హత్యా॒ అథో॑ దే॒వతా॑ ఏ॒వ హ॒వ్యేనా

49 ఽన్వే॑తి॒ నాంత॒మమంగా॑ర॒మతి॑ హరే॒ద్యదం॑త॒మమంగా॑రమతి॒హరే᳚ద్దే॒వతా॒
 అతి॑ మన్యేత॒ వాయో॒ వీహి॑ స్తో॒కానా॒మిత్యా॑హ॒ తస్మా॒ద్విభ॑క్తాః
 స్తో॒కా అవ॑ పద్యం॒తేఽగ్రం॒ వా ఏ॒తత్ప॑శూ॒నాం యద్వ॒పాగ్ర॒మోష॑ధీనాం
 బ॒ర్॒హిరగ్రే॑ణై॒వాగ్ర॒ꣳ॒ సమ॑ర్ధయ॒త్యథో॒ ఓష॑ధీష్వే॒వ ప॒శూన్ప్రతి॑
 ష్ఠాపయతి॒ స్వాహా॑కృతీభ్యః॒ ప్రేష్యేత్యా॑హ

50 య॒జ్ఞస్య॒ సమి॑ష్ట్యై ప్రాణాపా॒నౌ వా ఏ॒తౌ ప॑శూ॒నాం యత్ పృ॑షదా॒జ్యమా॒త్మా
 వ॒పా పృ॑షదా॒జ్యమ॑భి॒ఘార్య॑ వ॒పామ॒భి ఘా॑రయత్యా॒త్మన్నే॒వ ప॑శూ॒నాం
 ప్రా॑ణాపా॒నౌ ద॑ధాతి॒ స్వాహో॒ర్ధ్వన॑భసం మారు॒తం గ॑చ్ఛత॒మిత్యా॑హో॒ర్ధ్వన॑భా
 హ స్మ॒ వై మా॑రు॒తో దే॒వానాం᳚ వపా॒శ్రప॑ణీ॒ ప్ర హ॑రతి॒ తేనై॒వైనే॒ ప్ర
 హ॑రతి॒ విషూ॑చీ॒ ప్ర హ॑రతి॒ తస్మా॒ద్విష్వం॑చౌ ప్రాణాపా॒నౌ .. 6. 3. 9..

 స్వధి॑తిశ్చై॒వాఽచ్ఛి॑న్నో హ॒వ్యేనే॒ష్యేత్యా॑హ॒ షట్ చ॑త్వారిꣳశచ్చ .. 6. 3. 9..

51 ప॒శుమా॒లభ్య॑ పురో॒డాశం॒ నిర్వ॑పతి॒ సమే॑ధమే॒వైన॒మా ల॑భతే వ॒పయా᳚
 ప్ర॒చర్య॑ పురో॒డాశే॑న॒ ప్ర చ॑ర॒త్యూర్గ్వై పు॑రో॒డాశ॒ ఊర్జ॑మే॒వ ప॑శూ॒నాం
 మ॑ధ్య॒తో ద॑ధా॒త్యథో॑ ప॒శోరే॒వ ఛి॒ద్రమపి॑ దధాతి పృషదా॒జ్యస్యో॑ప॒హత్య॒
 త్రిః పృ॑చ్ఛతి శృ॒తꣳ హ॒వీ 3 ః శ॑మిత॒రితి॒ త్రిష॑త్యా॒ హి దే॒వా
 యోఽశృ॑తꣳ శృ॒తమాహ॒ స ఏన॑సా ప్రాణాపా॒నౌ వా ఏ॒తౌ ప॑శూ॒నాం

52 యత్పృ॑షదా॒జ్యం ప॒శోః ఖలు॒ వా ఆల॑బ్ధస్య॒ హృద॑యమా॒త్మాభి
 సమే॑తి॒ యత్పృ॑షదా॒జ్యేన॒ హృద॑యమభిఘా॒రయ॑త్యా॒త్మన్నే॒వ ప॑శూ॒నాం
 ప్రా॑ణాపా॒నౌ ద॑ధాతి ప॒శునా॒ వై దే॒వాః సు॑వ॒ర్గం లో॒కమా॑యం॒తే॑ఽమన్యంత
 మను॒ష్యా॑ నో॒ఽన్వాభ॑విష్యం॒తీతి॒ తస్య॒ శిర॑శ్ఛి॒త్త్వా మేధం॒
 ప్రాక్షా॑రయం॒థ్స ప్ర॒క్షో॑ఽభవ॒త్తత్ప్ర॒క్షస్య॑ ప్రక్ష॒త్వం
 యత్ప్ల॑క్షశా॒ఖోత్త॑రబ॒ర్॒హిర్భవ॑తి॒ సమే॑ధస్యై॒వ

53 ప॒శోరవ॑ ద్యతి ప॒శుం వై హ్రి॒యమా॑ణ॒ꣳ॒ రక్షా॒గ్॒స్యను॒ సచంతేఽన్త॒రా
 యూపం॑ చాహవ॒నీయం॑ చ హరతి॒ రక్ష॑సా॒మప॑హత్యై ప॒శోర్వా ఆల॑బ్ధస్య॒ మనోప॑
 క్రామతి మ॒నోతా॑యై హ॒విషో॑ఽవదీ॒యమా॑న॒స్యాను॑ బ్రూ॒హీత్యా॑హ॒ మన॑ ఏ॒వాస్యావ॑
 రుంధ॒ ఏకా॑దశావ॒దానా॒న్యవ॑ ద్యతి॒ దశ॒ వై ప॒శోః ప్రా॒ణా ఆ॒త్మైకా॑ద॒శో
 యావా॑నే॒వ ప॒శుస్తస్యావ॑

54 ద్యతి॒ హృద॑య॒స్యాగ్రేఽవ॑ ద్య॒త్యథ॑ జి॒హ్వాయా॒ అథ॒ వక్ష॑సో॒
 యద్వై హృద॑యేనాభి॒ గచ్ఛ॑తి॒ తజ్జి॒హ్వయా॑ వదతి॒ యజ్జి॒హ్వయా॒ వద॑తి॒
 తదుర॒సోఽధి॒ నిర్వ॑దత్యే॒తద్వై ప॒శోర్య॑థాపూ॒ర్వం యస్యై॒వమ॑వ॒దాయ॑
 యథా॒కామ॒ముత్త॑రేషామవ॒ద్యతి॑ యథాపూ॒ర్వమే॒వాస్య॑ ప॒శోరవ॑త్తం భవతి
 మధ్య॒తో గు॒దస్యావ॑ ద్యతి మధ్య॒తో హి ప్రా॒ణ ఉ॑త్త॒మస్యావ॑ ద్యత్యు

55 త్త॒మో హి ప్రా॒ణో యదీత॑రం॒ యదీత॑రము॒భయ॑మే॒వాజా॑మి॒ జాయ॑మానో॒ వై
 బ్రా᳚హ్మ॒ణస్త్రి॒భిరృ॑ణ॒వా జా॑యతే బ్రహ్మ॒చర్యే॒ణ ఋషి॑భ్యో య॒జ్ఞేన॑
 దే॒వేభ్యః॑ ప్ర॒జయా॑ పి॒తృభ్య॑ ఏ॒ష వా అ॑నృ॒ణో యః పు॒త్రీ యజ్వా᳚
 బ్రహ్మచారివా॒సీ తద॑వ॒దానై॑రే॒వావ॑ దయతే॒ తద॑వ॒దానా॑నామవదాన॒త్వం
 దే॑వాసు॒రాః సంయ॑త్తా ఆసం॒తే దే॒వా అ॒గ్నిమ॑బ్రువం॒త్వయా॑ వీ॒రేణాసు॑రాన॒భి
 భ॑వా॒మేతి॒

56 సో᳚ఽబ్రవీ॒ద్వరం॑ వృణై ప॒శోరు॑ద్ధా॒రముద్ధ॑రా॒ ఇతి॒ స
 ఏ॒తము॑ద్ధా॒రముద॑హరత॒ దోః పూ᳚ర్వా॒ర్ధస్య॑ గు॒దం మ॑ధ్య॒తః శ్రోణిం॑
 జఘనా॒ర్ధస్య॒ తతో॑ దే॒వా అభ॑వ॒న్పరాసు॑రా॒ యత్త్ర్యం॒గాణాꣳ॑ సమవ॒ద్యతి॒
 భ్రాతృ॑వ్యాభిభూత్యై॒ భవ॑త్యా॒త్మనా॒ పరా᳚స్య॒ భ్రాతృ॑వ్యో భవత్యక్ష్ణ॒యావ॑
 ద్యతి॒ తస్మా॑దక్ష్ణ॒యా ప॒శవోఽఙ్గా॑ని॒ ప్ర హ॑రంతి॒ ప్రతి॑ష్ఠిత్యై .. 6. 3. 10.. ఏ॒తౌ ప॑శూ॒నాꣳ సమే॑ధస్యై॒వ తస్యాఽవో᳚త్త॒మస్యావ॑ ద్య॒తీతి॒ పంచ॑
 చత్వారిꣳశచ్చ .. 6. 3. 10..

57 మేద॑సా॒ స్రుచౌ॒ ప్రోర్ణో॑తి॒ మేదో॑రూపా॒ వై ప॒శవో॑ రూ॒పమే॒వ ప॒శుషు॑
 దధాతి యూ॒షన్న॑వ॒ధాయ॒ ప్రోర్ణో॑తి॒ రసో॒ వా ఏ॒ష ప॑శూ॒నాం యద్యూ రస॑మే॒వ
 ప॒శుషు॑ దధాతి పా॒ర్॒శ్వేన॑ వసాహో॒మం ప్ర యౌ॑తి॒ మధ్యం॒ వా ఏ॒తత్ప॑శూ॒నాం
 యత్పా॒ర్॒శ్వꣳ రస॑ ఏ॒ష ప॑శూ॒నాం యద్వసా॒ యత్పా॒ర్॒శ్వేన॑ వసాహో॒మం
 ప్ర॒యౌతి॑ మధ్య॒త ఏ॒వ ప॑శూ॒నాꣳ రసం॑ దధాతి॒ ఘ్నంతి॒

58 వా ఏ॒తత్ప॒శుం యథ్సం᳚జ్ఞ॒పయం॑త్యైం॒ద్రః ఖలు॒ వై దే॒వత॑యా ప్రా॒ణ
 ఐం॒ద్రో॑ఽపా॒న ఐం॒ద్రః ప్రా॒ణో అంగే॑ అంగే॒ ని దే᳚ధ్య॒దిత్యా॑హ ప్రాణాపా॒నావే॒వ
 ప॒శుషు॑ దధాతి॒ దేవ॑ త్వష్ట॒ర్భూరి॑ తే॒ సꣳ స॑మే॒త్విత్యా॑హ త్వా॒ష్ట్రా హి
 దే॒వత॑యా ప॒శవో॒ విషు॑రూపా॒ యథ్సల॑క్ష్మాణో॒ భవ॒థేత్యా॑హ॒ విషు॑రూపా॒
 హ్యే॑తే సంతః॒ సల॑క్ష్మాణ ఏ॒తర్హి॒ భవం॑తి దేవ॒త్రా యంత॒

59 మవ॑సే॒ సఖా॒యోఽను॑ త్వా మా॒తా పి॒తరో॑ మదం॒త్విత్యా॒హాను॑మతమే॒వైనం॑
 మా॒త్రా పి॒త్రా సు॑వ॒ర్గం లో॒కం గ॑మయత్యర్ధ॒ర్చే వ॑సాహో॒మం జు॑హోత్య॒సౌ వా
 అ॑ర్ధ॒ర్చ ఇ॒యమ॑ర్ధ॒చ ఇ॒మే ఏ॒వ రసే॑నానక్తి॒ దిశో॑ జుహోతి॒ దిశ॑ ఏ॒వ
 రసే॑నాన॒క్త్యథో॑ ది॒గ్భ్య ఏ॒వోర్జ॒ꣳ॒ రస॒మవ॑ రుంధే ప్రాణాపా॒నౌ వా ఏ॒తౌ
 ప॑శూ॒నాం యత్పృ॑షదా॒జ్యం వా॑నస్ప॒త్యాః ఖలు॒

60 వై దే॒వత॑యా ప॒శవో॒ యత్పృ॑షదా॒జ్యస్యో॑ప॒హత్యాహ॒ వన॒స్పత॒యేఽను॑
 బ్రూహి॒ వన॒స్పత॑యే॒ ప్రేష్యేతి॑ ప్రాణాపా॒నావే॒వ ప॒శుషు॑ దధాత్య॒న్యస్యా᳚న్యస్య
 సమవ॒త్తꣳ స॒మవ॑ద్యతి॒ తస్మా॒న్నానా॑రూపాః ప॒శవో॑ యూ॒ష్ణోప॑ సించతి॒
 రసో॒ వా ఏ॒ష ప॑శూ॒నాం యద్యూ రస॑మే॒వ ప॒శుషు॑ దధా॒తీడా॒ముప॑ హ్వయతే
 ప॒శవో॒ వా ఇడా॑ ప॒శూనే॒వోప॑ హ్వయతే చ॒తురుప॑ హ్వయతే॒

61 చతు॑ష్పాదో॒ హి ప॒శవో॒ యం కా॒మయే॑తాప॒శుః స్యా॒దిత్య॑మే॒దస్కం॒
 తస్మా॒ ఆ ద॑ధ్యా॒న్మేదో॑రూపా॒ వై ప॒శవో॑ రూ॒పేణై॒వైనం॑ ప॒శుభ్యో॒
 నిర్భ॑జత్యప॒శురే॒వ భ॑వతి॒ యం కా॒మయే॑త పశు॒మాంథ్స్యా॒దితి॒
 మేద॑స్వ॒త్తస్మా॒ ఆ ద॑ధ్యా॒న్మేదో॑రూపా॒ వై ప॒శవో॑ రూ॒పేణై॒వాస్మై॑ ప॒శూనవ॑
 రుంధే పశు॒మానే॒వ భ॑వతి ప్ర॒జాప॑తిర్య॒జ్ఞమ॑సృజత॒ స ఆజ్యం॑

62 పు॒రస్తా॑దసృజత ప॒శుం మ॑ధ్య॒తః పృ॑షదా॒జ్యం
 ప॒శ్చాత్తస్మా॒దాజ్యే॑న ప్రయా॒జా ఇ॑జ్యంతే ప॒శునా॑ మధ్య॒తః
 పృ॑షదా॒జ్యేనా॑నూయా॒జాస్తస్మా॑దే॒తన్మి॒శ్రమి॑వ పశ్చాథ్సృ॒ష్టగ్గ్
 హ్యేకా॑దశానూయా॒జాన్, య॑జతి॒ దశ॒ వై ప॒శోః ప్రా॒ణా ఆ॒త్మైకా॑ద॒శో యావా॑నే॒వ
 ప॒శుస్తమను॑ యజతి॒ ఘ్నంతి॒ వా ఏ॒తత్ప॒శుం యథ్సం᳚జ్ఞ॒పయం॑తి ప్రాణాపా॒నౌ
 ఖలు॒ వా ఏ॒తౌ ప॑శూ॒నాం యత్పృ॑షదా॒జ్యం యత్పృ॑షదా॒జ్యేనా॑నూయా॒జాన్, యజ॑తి
 ప్రాణాపా॒నావే॒వ ప॒శుషు॑ దధాతి .. 6. 3. 11.. ఘ్నంతి॒ యంతం॒ ఖలు॑ చ॒తురుప॑
 హ్వయత॒ ఆజ్యం॒ యత్పృ॑షదా॒జ్యేన॒ షట్చ॑ .. 6. 3. 11..

 చాత్వా॑లాథ్సువ॒ర్గాయ॒ యద్వై॑సర్జ॒నాని॑ వైష్ణ॒వ్యర్చా పృ॑థి॒వ్యై సా॒ధ్యా
ఇ॒షే త్వేత్య॒గ్నినా॒ పర్య॑గ్ని ప॒శోః ప॒శుమా॒లభ్య॒ మేద॑సా॒ స్రుచా॒వేకా॑దశ ..

 చాత్వా॑లాద్దే॒వాను॒పైతి॑ ముంచతి ప్రహ్రి॒యమా॑ణాయ॒ పర్య॑గ్ని ప॒శుమా॒లభ్య॒
చతు॑ష్పాదో॒ ద్విష॑ష్టిః ..

 చాత్వా॑లాత్ప॒శుషు॑ దధాతి ..

షష్ఠకాండే చతుర్థః ప్రశ్నః 4

1 య॒జ్ఞేన॒ వై ప్ర॒జాప॑తిః ప్ర॒జా అ॑సృజత॒ తా ఉ॑ప॒యడ్భి॑రే॒వాసృ॑జత॒
   యదు॑ప॒యజ॑ ఉప॒యజ॑తి ప్ర॒జా ఏ॒వ తద్యజ॑మానః సృజతే జఘనా॒ర్ధాదవ॑
   ద్యతి జఘనా॒ర్ధాద్ధి ప్ర॒జాః ప్ర॒జాయం॑తే స్థవిమ॒తోఽవ॑ ద్యతి స్థవిమ॒తో
   హి ప్ర॒జాః ప్ర॒జాయం॒తేఽసం॑భింద॒న్నవ॑ ద్యతి ప్రా॒ణానా॒మసం॑భేదాయ॒ న
   ప॒ర్యావ॑ర్తయతి॒ యత్ప॑ర్యావ॒ర్తయే॑దుదావ॒ర్తః ప్ర॒జా గ్రాహు॑కః స్యాథ్సము॒ద్రం
   గ॑చ్ఛ॒ స్వాహేత్యా॑హ॒ రేత॑

2 ఏ॒వ తద్ద॑ధాత్యం॒తరి॑క్షం గచ్ఛ॒ స్వాహేత్యా॑హాం॒తరి॑క్షేణై॒వాస్మై᳚ ప్ర॒జాః
   ప్ర జ॑నయత్యం॒తరి॑క్ష॒గ్గ్॒ హ్యను॑ ప్ర॒జాః ప్ర॒జాయం॑తే దే॒వꣳ స॑వి॒తారం॑
   గచ్ఛ॒ స్వాహేత్యా॑హ సవి॒తృప్ర॑సూత ఏ॒వాస్మై᳚ ప్ర॒జాః ప్ర జ॑నయత్యహోరా॒త్రే
   గ॑చ్ఛ॒ స్వాహేత్యా॑హాహోరా॒త్రాభ్యా॑మే॒వాస్మై᳚ ప్ర॒జాః ప్ర జ॑నయత్యహోరా॒త్రే హ్యను॑
   ప్ర॒జాః ప్ర॒జాయం॑తే మి॒త్రావరు॑ణౌ గచ్ఛ॒ స్వాహే

3 త్యా॑హ ప్ర॒జాస్వే॒వ ప్రజా॑తాసు ప్రాణాపా॒నౌ ద॑ధాతి॒ సోమం॑ గచ్ఛ॒ స్వాహేత్యా॑హ
   సౌ॒మ్యా హి దే॒వత॑యా ప్ర॒జా య॒జ్ఞం గ॑చ్ఛ॒ స్వాహేత్యా॑హ ప్ర॒జా ఏ॒వ
   య॒జ్ఞియాః᳚ కరోతి॒ ఛందాꣳ॑సి గచ్ఛ॒ స్వాహేత్యా॑హ ప॒శవో॒ వై ఛందాꣳ॑సి
   ప॒శూనే॒వావ॑ రుంధే॒ ద్యావా॑పృథి॒వీ గ॑చ్ఛ॒ స్వాహేత్యా॑హ ప్ర॒జా ఏ॒వ ప్రజా॑తా॒
   ద్యావా॑పృథి॒వీభ్యా॑ముభ॒యతః॒ పరి॑గృహ్ణాతి॒ నభో॑

4 ది॒వ్యం గ॑చ్ఛ॒ స్వాహేత్యా॑హ ప్ర॒జాభ్య॑ ఏ॒వ ప్రజా॑తాభ్యో॒ వృష్టిం॒ ని
   య॑చ్ఛత్య॒గ్నిం వై᳚శ్వాన॒రం గ॑చ్ఛ॒ స్వాహేత్యా॑హ ప్ర॒జా ఏ॒వ ప్రజా॑తా అ॒స్యాం
   ప్రతి॑ ష్ఠాపయతి ప్రా॒ణానాం॒ వా ఏ॒షోఽవ॑ ద్యతి॒ యో॑ఽవ॒ద్యతి॑ గు॒దస్య॒
   మనో॑ మే॒ హార్ది॑ య॒చ్ఛేత్యా॑హ ప్రా॒ణానే॒వ య॑థాస్థా॒నముప॑ హ్వయతే ప॒శోర్వా
   ఆల॑బ్ధస్య॒ హృద॑య॒ꣳ॒ శుగృ॑చ్ఛతి॒ సా హృ॑దయశూ॒ల

5 మ॒భి సమే॑తి॒ యత్పృ॑థి॒వ్యాꣳ హృ॑దయశూ॒లము॑ద్వా॒సయే᳚త్పృథి॒వీꣳ
 శు॒చార్ప॑యే॒ద్యద॒ప్స్వ॑పః శు॒చార్ప॑యే॒చ్ఛుష్క॑స్య చా॒ర్ద్రస్య॑
 చ సం॒ధావుద్వా॑సయత్యు॒భయ॑స్య॒ శాంత్యై॒ యం ద్వి॒ష్యాత్తం
 ధ్యా॑యేచ్ఛు॒చైవైన॑మర్పయతి .. 6. 4. 1.. రేతో॑ మి॒త్రావరు॑ణౌ గచ్ఛ॒ స్వాహా॒
 నభో॑ హృదయశూ॒లం ద్వాత్రిꣳ॑శచ్చ .. 6. 4. 1..

6 దే॒వా వై య॒జ్ఞమాగ్నీ᳚ధ్రే॒ వ్య॑భజంత॒ తతో॒ యద॒త్యశి॑ష్యత॒
 తద॑బ్రువ॒న్వస॑తు॒ ను న॑ ఇ॒దమితి॒ తద్వ॑సతీ॒వరీ॑ణాం
 వసతీవరి॒త్వం తస్మి॑న్ప్రా॒తర్న సమ॑శక్నువం॒తద॒ప్సు
 ప్రావే॑శయం॒తా వ॑సతీ॒వరీ॑రభవన్వసతీ॒వరీ᳚ర్గృహ్ణాతి య॒జ్ఞో వై
 వ॑సతీ॒వరీ᳚ర్య॒జ్ఞమే॒వారభ్య॑ గృహీ॒త్వోప॑ వసతి॒ యస్యాగృ॑హీతా అ॒భి
 ని॒మ్రోచే॒దనా॑రబ్ధోఽస్య య॒జ్ఞః స్యా᳚ద్

7 య॒జ్ఞం వి చ్ఛిం॑ద్యాజ్జ్యోతి॒ష్యా॑ వా గృహ్ణీ॒యాద్ధిర॑ణ్యం వావ॒ధాయ॒
 సశు॑క్రాణామే॒వ గృ॑హ్ణాతి॒ యో వా᳚ బ్రాహ్మ॒ణో బ॑హుయా॒జీ తస్య॒ కుంభ్యా॑నాం
 గృహ్ణీయా॒థ్స హి గృ॑హీ॒తవ॑సతీవరీకో వసతీ॒వరీ᳚ర్గృహ్ణాతి ప॒శవో॒
 వై వ॑సతీ॒వరీః᳚ ప॒శూనే॒వారభ్య॑ గృహీ॒త్వోప॑ వసతి॒ యద॑న్వీ॒పం
 తిష్ఠ॑న్గృహ్ణీ॒యాన్ని॒ర్మార్గు॑కా అస్మాత్ప॒శవః॑ స్యుః ప్రతీ॒పం తిష్ఠ॑న్గృహ్ణాతి
 ప్రతి॒రుధ్యై॒వాస్మై॑ ప॒శూన్గృ॑హ్ణా॒తీంద్రో॑

8 వృ॒త్రమ॑హం॒థ్సో᳚ 2॒ ఽపో᳚ 2॒ ఽభ్య॑మ్రియత॒ తాసాం॒ యన్మేధ్యం॑
 య॒జ్ఞియ॒ꣳ॒ సదే॑వ॒మాసీ॒త్తదత్య॑ముచ్యత॒ తా వహం॑తీరభవ॒న్వహం॑తీనాం
 గృహ్ణాతి॒ యా ఏ॒వ మేధ్యా॑ య॒జ్ఞియాః॒ సదే॑వా॒ ఆప॒స్తాసా॑మే॒వ గృ॑హ్ణాతి॒
 నాంత॒మా వహం॑తీ॒రతీ॑యా॒ద్యదం॑త॒మా వహం॑తీరతీ॒యాద్య॒జ్ఞమతి॑ మన్యేత॒
 న స్థా॑వ॒రాణాం᳚ గృహ్ణీయా॒ద్వరు॑ణగృహీతా॒ వై స్థా॑వ॒రా యథ్స్థా॑వ॒రాణాం᳚
 గృహ్ణీ॒యాద్

9 వరు॑ణేనాస్య య॒జ్ఞం గ్రా॑హయే॒ద్యద్వై దివా॒ భవ॑త్య॒పో రాత్రిః॒ ప్ర వి॑శతి॒
 తస్మా᳚త్తా॒మ్రా ఆపో॒ దివా॑ దదృశ్రే॒ యన్నక్తం॒ భవ॑త్య॒పోఽహః॒ ప్ర వి॑శతి॒
 తస్మా᳚చ్చం॒ద్రా ఆపో॒ నక్తం॑ దదృశ్రే ఛా॒యాయై॑ చా॒తప॑తశ్చ సం॒ధౌ
 గృ॑హ్ణాత్యహోరా॒త్రయో॑రే॒వాస్మై॒ వర్ణం॑ గృహ్ణాతి హ॒విష్మ॑తీరి॒మా ఆప॒ ఇత్యా॑హ
 హ॒విష్కృ॑తానామే॒వ గృ॑హ్ణాతి హ॒విష్మాꣳ॑ అస్తు॒

10 సూర్య॒ ఇత్యా॑హ॒ సశు॑క్రాణామే॒వ గృ॑హ్ణాత్యను॒ష్టుభా॑ గృహ్ణాతి॒
 వాగ్వా అ॑ను॒ష్టుగ్వా॒చైవైనాః॒ సర్వ॑యా గృహ్ణాతి॒ చతు॑ష్పదయ॒ర్చా
 గృ॑హ్ణాతి॒ త్రిః సా॑దయతి స॒ప్త సం ప॑ద్యంతే స॒ప్తప॑దా॒ శక్వ॑రీ
 ప॒శవః॒ శక్వ॑రీ ప॒శూనే॒వావ॑ రుంధే॒ఽస్మై వై లో॒కాయ॒ గార్హ॑పత్య॒
 ఆ ధీ॑యతే॒ఽముష్మా॑ ఆహవ॒నీయో॒ యద్గార్హ॑పత్య ఉపసా॒దయే॑ద॒స్మింల్లో॒కే
 ప॑శు॒మాంథ్స్యా॒ద్యదా॑హవ॒నీయే॒ఽముష్మిం॑

11 ల్లో॒కే ప॑శు॒మాంథ్స్యా॑దు॒భయో॒రుప॑ సాదయత్యు॒భయో॑రే॒వైనం॑
 లో॒కయోః᳚ పశు॒మంతం॑ కరోతి స॒ర్వతః॒ పరి॑ హరతి॒ రక్ష॑సా॒మప॑హత్యా
 ఇంద్రాగ్ని॒యోర్భా॑గ॒ధేయీః॒ స్థేత్యా॑హ యథాయ॒జురే॒వైతదాగ్నీ᳚ధ్ర॒ ఉప॑
 వాసయత్యే॒తద్వై య॒జ్ఞస్యాప॑రాజితం॒ యదాగ్నీ᳚ధ్రం॒ యదే॒వ య॒జ్ఞస్యాప॑రాజితం॒
 తదే॒వైనా॒ ఉప॑ వాసయతి॒ యతః॒ ఖలు॒ వై య॒జ్ఞస్య॒ విత॑తస్య॒ న క్రి॒యతే॒
 తదను॑ య॒జ్ఞꣳ రక్షా॒గ్॒స్యవ॑ చరంతి॒ యద్వహం॑తీనాం గృ॒హ్ణాతి॑
 క్రి॒యమా॑ణమే॒వ తద్య॒జ్ఞస్య॑ శయే॒ రక్ష॑సా॒మన॑న్వవచారాయ॒ న హ్యే॑తా
 ఈ॒లయం॒త్యా తృ॑తీయసవ॒నాత్పరి॑ శేరే య॒జ్ఞస్య॒ సంత॑త్యై .. 6. 4. 2.. స్యా॒దింద్రో॑
 గృహ్ణీ॒యాద॑స్త్వ॒ముష్మి॑న్ క్రి॒యతే॒ షడ్విꣳ॑శతిశ్చ .. 6. 4. 2..

12 బ్ర॒హ్మ॒వా॒దినో॑ వదంతి॒ స త్వా అ॑ధ్వ॒ర్యుః స్యా॒ద్యః
 సోమ॑ముపావ॒హరం॒థ్సర్వా᳚భ్యో దే॒వతా᳚భ్య ఉపావ॒హరే॒దితి॑ హృ॒దే త్వేత్యా॑హ
 మను॒ష్యే᳚భ్య ఏ॒వైతేన॑ కరోతి॒ మన॑సే॒ త్వేత్యా॑హ పి॒తృభ్య॑ ఏ॒వైతేన॑
 కరోతి ది॒వే త్వా॒ సూర్యా॑య॒ త్వేత్యా॑హ దే॒వేభ్య॑ ఏ॒వైతేన॑ కరోత్యే॒తావ॑తీ॒ర్వై
 దే॒వతా॒స్తాభ్య॑ ఏ॒వైన॒ꣳ॒ సర్వా᳚భ్య ఉ॒పావ॑హరతి పు॒రా వా॒చః

13 ప్రవ॑దితోః ప్రాతరనువా॒కము॒పాక॑రోతి॒ యావ॑త్యే॒వ వాక్తామవ॑
 రుంధే॒ఽపోఽగ్రే॑ఽభి॒వ్యాహ॑రతి య॒జ్ఞో వా ఆపో॑ య॒జ్ఞమే॒వాభి వాచం॒ వి
 సృ॑జతి॒ సర్వా॑ణి॒ ఛందా॒గ్॒స్యన్వా॑హ ప॒శవో॒ వై ఛందాꣳ॑సి ప॒శూనే॒వావ॑
 రుంధే గాయత్రి॒యా తేజ॑స్కామస్య॒ పరి॑ దధ్యాత్త్రి॒ష్టుభేం᳚ద్రి॒యకా॑మస్య॒
 జగ॑త్యా ప॒శుకా॑మస్యాను॒ష్టుభా᳚ ప్రతి॒ష్ఠాకా॑మస్య పం॒క్త్యా య॒జ్ఞకా॑మస్య
 వి॒రాజాన్న॑కామస్య శృ॒ణోత్వ॒గ్నిః స॒మిధా॒ హవం॑

14 మ॒ ఇత్యా॑హ సవి॒తృప్ర॑సూత ఏ॒వ దే॒వతా᳚భ్యో ని॒వేద్యా॒పోఽచ్ఛై᳚త్య॒ప
 ఇ॑ష్య హోత॒రిత్యా॑హేషి॒తꣳ హి కర్మ॑ క్రి॒యతే॒ మైత్రా॑వరుణస్య చమసాధ్వర్య॒వా
 ద్ర॒వేత్యా॑హ మి॒త్రావరు॑ణౌ॒ వా అ॒పాం నే॒తారౌ॒ తాభ్యా॑మే॒వైనా॒ అచ్ఛై॑తి॒
 దేవీ॑రాపో అపాం నపా॒దిత్యా॒హాహు॑త్యై॒వైనా॑ ని॒ష్క్రీయ॑ గృహ్ణా॒త్యథో॑
 హ॒విష్కృ॑తానామే॒వాభిఘృ॑తానాం గృహ్ణాతి॒

15 కార్షి॑ర॒సీత్యా॑హ॒ శమ॑లమే॒వాసా॒మప॑ ప్లావయతి సము॒ద్రస్య॒ వోక్షి॑త్యా॒
 ఉన్న॑య॒ ఇత్యా॑హ॒ తస్మా॑ద॒ద్యమా॑నాః పీ॒యమా॑నా॒ ఆపో॒ న క్షీ॑యంతే॒ యోని॒ర్వై
 య॒జ్ఞస్య॒ చాత్వా॑లం య॒జ్ఞో వ॑సతీ॒వరీర్॑హోతృచమ॒సం చ॑ మైత్రావరుణచమ॒సం
 చ॑ స॒గ్గ్॒స్పర్శ్య॑ వసతీ॒వరీ॒ర్వ్యాన॑యతి య॒జ్ఞస్య॑ సయోని॒త్వాయాథో॒
 స్వాదే॒వైనా॒ యోనేః॒ ప్ర జ॑నయ॒త్యధ్వ॒ఱ్యోఽవే॑ర॒పా 3 ఇత్యా॑హో॒తేమ॑నన్నమురు॒తేమాః
 ప॒శ్యేతి॒ వావైతదా॑హ॒ యద్య॑గ్నిష్టో॒మో జు॒హోతి॒ యద్యు॒క్థ్యః॑ పరి॒ధౌ ని
 మా᳚ర్ష్టి॒ యద్య॑తిరా॒త్రో యజు॒ర్వద॒న్ప్ర ప॑ద్యతే యజ్ఞక్రతూ॒నాం వ్యావృ॑త్త్యై .. 6. 4. 3.. వా॒చో హవ॑మ॒భి ఘృ॑తానాం గృహ్ణాత్యు॒త పంచ॑ విꣳశతిశ్చ .. 6. 4. 3..

16 దే॒వస్య॑ త్వా సవి॒తుః ప్ర॑స॒వ ఇతి॒ గ్రావా॑ణ॒మా ద॑త్తే॒ ప్రసూ᳚త్యా
 అ॒శ్వినో᳚ర్బా॒హుభ్యా॒మిత్యా॑హా॒శ్వినౌ॒ హి దే॒వానా॑మధ్వ॒ర్యూ ఆస్తాం᳚ పూ॒ష్ణో
 హస్తా᳚భ్యా॒మిత్యా॑హ॒ యత్యై॑ ప॒శవో॒ వై సోమో᳚ వ్యా॒న ఉ॑పాꣳశు॒సవ॑నో॒
 యదు॑పాꣳశు॒సవ॑నమ॒భి మిమీ॑తే వ్యా॒నమే॒వ ప॒శుషు॑ దధా॒తీంద్రా॑య॒
 త్వేంద్రా॑య॒ త్వేతి॑ మిమీత॒ ఇంద్రా॑య॒ హి సోమ॑ ఆహ్రి॒యతే॒ పంచ॒ కృత్వో॒ యజు॑షా
 మిమీతే॒

17 పంచా᳚క్షరా పం॒క్తిః పాంక్తో॑ య॒జ్ఞో య॒జ్ఞమే॒వావ॑ రుంధే॒
 పంచ॒ కృత్వ॑స్తూ॒ష్ణీం దశ॒ సం ప॑ద్యంతే॒ దశా᳚క్షరా వి॒రాడన్నం॑
 వి॒రాడ్వి॒రాజై॒వాన్నాద్య॒మవ॑ రుంధే శ్వా॒త్రాః స్థ॑ వృత్ర॒తుర॒ ఇత్యా॑హై॒ష
 వా అ॒పాꣳ సో॑మపీ॒థో య ఏ॒వం వేద॒ నాప్స్వార్తి॒మార్చ్ఛ॑తి॒ యత్తే॑ సోమ ది॒వి
 జ్యోతి॒రిత్యా॑హై॒భ్య ఏ॒వైనం॑

18 లో॒కేభ్యః॒ సంభ॑రతి॒ సోమో॒ వై రాజా॒ దిశో॒ఽభ్య॑ధ్యాయ॒థ్స దిశోఽను॒
 ప్రావి॑శ॒త్ప్రాగపా॒గుద॑గధ॒రాగిత్యా॑హ ది॒గ్భ్య ఏ॒వైన॒ꣳ॒ సంభ॑ర॒త్యథో॒
 దిశ॑ ఏ॒వాస్మా॒ అవ॑ రుం॒ధేఽంబ॒ నిష్వ॒రేత్యా॑హ॒ కాము॑కా ఏన॒గ్గ్॒ స్త్రియో॑
 భవంతి॒ య ఏ॒వం వేద॒ యత్తే॑ సో॒మాదా᳚భ్యం॒ నామ॒ జాగృ॒వీత్యా॑

19 హై॒ష వై సోమ॑స్య సోమపీ॒థో య ఏ॒వం వేద॒ న సౌ॒మ్యామార్తి॒మార్చ్ఛ॑తి॒
 ఘ్నంతి॒ వా ఏ॒తథ్సోమం॒ యద॑భిషు॒ణ్వంత్య॒ꣳ॒శూనప॑ గృహ్ణాతి॒ త్రాయ॑త
 ఏ॒వైనం॑ ప్రా॒ణా వా అ॒ꣳ॒శవః॑ ప॒శవః॒ సోమో॒ఽꣳ॒శూన్ పున॒రపి॑ సృజతి
 ప్రా॒ణానే॒వ ప॒శుషు॑ దధాతి॒ ద్వౌద్వా॒వపి॑ సృజతి॒ తస్మా॒ద్ద్వౌద్వౌ᳚ ప్రా॒ణాః ..

 6. 4. 4.. యజు॑షా మిమీత ఏనం॒ జాగృ॒వీతి॒ చతు॑శ్చత్వారిꣳశచ్చ .. 6. 4. 4..

20 ప్రా॒ణో వా ఏ॒ష యదు॑పా॒ꣳ॒శుర్యదు॑పా॒గ్॒శ్వ॑గ్రా॒ గ్రహా॑ గృ॒హ్యంతే᳚
 ప్రా॒ణమే॒వాను॒ ప్ర యం॑త్యరు॒ణో హ॑ స్మా॒హౌప॑వేశిః ప్రాతఃసవ॒న ఏ॒వా హం
 య॒జ్ఞꣳ సగ్గ్ స్థా॑పయామి॒ తేన॒ తతః॒ స2ꣳస్థి॑తేన చరా॒మీత్య॒ష్టౌ
 కృత్వోఽగ్రే॒ఽభి షు॑ణోత్య॒ష్టాక్ష॑రా గాయ॒త్రీ గా॑య॒త్రం ప్రా॑తఃసవ॒నం
 ప్రా॑తఃసవ॒నమే॒వ తేనా᳚ప్నో॒త్యేకా॑దశ॒ కృత్వో᳚ ద్వి॒తీయ॒మేకా॑దశాక్షరా
 త్రి॒ష్టుప్త్రైష్టు॑భం॒ మాధ్యం॑దిన॒ꣳ॒

21 సవ॑నం॒ మాధ్యం॑దినమే॒వ సవ॑నం॒ తేనా᳚ప్నోతి॒ ద్వాద॑శ॒
 కృత్వ॑స్తృ॒తీయం॒ ద్వాద॑శాక్షరా॒ జగ॑తీ॒ జాగ॑తం తృతీయసవ॒నం
 తృ॑తీయసవ॒నమే॒వ తేనా᳚ప్నోత్యే॒తాꣳ హ॒ వావ స య॒జ్ఞస్య॒
 స2ꣳస్థి॑తిమువా॒చాస్కం॑దా॒యాస్క॑న్న॒ꣳ॒ హి తద్యద్య॒జ్ఞస్య॒
 స2ꣳస్థి॑తస్య॒ స్కంద॒త్యథో॒ ఖల్వా॑హుర్గాయ॒త్రీ వావ ప్రా॑తఃసవ॒నే నాతి॒వాద॒
 ఇత్యన॑తివాదుక ఏనం॒ భ్రాతృ॑వ్యో భవతి॒ య ఏ॒వం వేద॒ తస్మా॑ద॒ష్టావ॑ష్టౌ॒

22 కృత్వో॑ఽభి॒షుత్యం॑ బ్రహ్మవా॒దినో॑ వదంతి ప॒విత్ర॑వంతో॒ఽన్యే గ్రహా॑
 గృ॒హ్యంతే॒ కిం ప॑విత్ర ఉపా॒ꣳ॒శురితి॒ వాక్ప॑విత్ర॒ ఇతి॑ బ్రూయాద్వా॒చస్పత॑యే
 పవస్వ వాజి॒న్నిత్యా॑హ వా॒చైవైనం॑ పవయతి॒ వృష్ణో॑ అ॒ꣳ॒శుభ్యా॒మిత్యా॑హ॒
 వృష్ణో॒ హ్యే॑తావ॒ꣳ॒శూ యౌ సోమ॑స్య॒ గభ॑స్తిపూత॒ ఇత్యా॑హ॒ గభ॑స్తినా॒
 హ్యే॑నం ప॒వయ॑తి దే॒వో దే॒వానాం᳚ ప॒విత్ర॑మ॒సీత్యా॑హ దే॒వో హ్యే॑ష

23 సందే॒వానాం᳚ ప॒విత్రం॒ యేషాం᳚ భా॒గోఽసి॒ తేభ్య॒స్త్వేత్యా॑హ॒ యేషా॒గ్॒ హ్యే॑ష
 భా॒గస్తేభ్య॑ ఏనం గృ॒హ్ణాతి॒ స్వాంకృ॑తో॒ఽసీత్యా॑హ ప్రా॒ణమే॒వ స్వమ॑కృత॒
 మధు॑మతీర్న॒ ఇష॑స్కృ॒ధీత్యా॑హ॒ సర్వ॑మే॒వాస్మా॑ ఇ॒దగ్గ్ స్వ॑దయతి॒
 విశ్వే᳚భ్యస్త్వేంద్రి॒యేభ్యో॑ ది॒వ్యేభ్యః॒ పార్థి॑వేభ్య॒ ఇత్యా॑హో॒భయే᳚ష్వే॒వ
 దే॑వమను॒ష్యేషు॑ ప్రా॒ణాంద॑ధాతి॒ మన॑స్త్వా॒

24 ఽష్ట్విత్యా॑హ॒ మన॑ ఏ॒వాశ్ను॑త ఉ॒ర్వం॑తరి॑క్ష॒మన్వి॒హీత్యా॑హాంతరిక్షదేవ॒త్యో॑
 హి ప్రా॒ణః స్వాహా᳚ త్వా సుభవః॒ సూర్యా॒యేత్యా॑హ ప్రా॒ణా వై స్వభ॑వసో దే॒వాస్తేష్వే॒వ
 ప॒రోఽక్షం॑ జుహోతి దే॒వేభ్య॑స్త్వా మరీచి॒పేభ్య॒ ఇత్యా॑హాది॒త్యస్య॒ వై ర॒శ్మయో॑
 దే॒వా మ॑రీచి॒పాస్తేషాం॒ తద్భా॑గ॒ధేయం॒ తానే॒వ తేన॑ ప్రీణాతి॒ యది॑ కా॒మయే॑త॒
 వర్షు॑కః ప॒ర్జన్యః॑

25 స్యా॒దితి॒ నీచా॒ హస్తే॑న॒ ని మృ॑జ్యా॒ద్వృష్టి॑మే॒వ ని య॑చ్ఛతి॒ యది॑
 కా॒మయే॒తావ॑ర్షుకః స్యా॒దిత్యు॑త్తా॒నేన॒ ని మృ॑జ్యా॒ద్వృష్టి॑మే॒వోద్య॑చ్ఛతి॒
 యద్య॑భి॒చరే॑ద॒ముం జ॒హ్యథ॑ త్వా హోష్యా॒మీతి॑ బ్రూయా॒దాహు॑తిమే॒వైనం॑
 ప్రే॒ప్సన్ హం॑తి॒ యది॑ దూ॒రే స్యాదా తమి॑తోస్తిష్ఠేత్ ప్రా॒ణమే॒వాస్యా॑ను॒గత్య॑ హంతి॒
 యద్య॑భి॒చరే॑ద॒ముష్య॑

26 త్వా ప్రా॒ణే సా॑దయా॒మీతి॑ సాదయే॒దస॑న్నో॒ వై ప్రా॒ణః ప్రా॒ణమే॒వాస్య॑ సాదయతి
 ష॒డ్భిర॒ꣳ॒శుభిః॑ పవయతి॒ షడ్వా ఋ॒తవ॑ ఋ॒తుభి॑రే॒వైనం॑
 పవయతి॒ త్రిః ప॑వయతి॒ త్రయ॑ ఇ॒మే లో॒కా ఏ॒భిరే॒వైనం॑ లో॒కైః ప॑వయతి
 బ్రహ్మవా॒దినో॑ వదంతి॒ కస్మా᳚థ్స॒త్యాత్త్రయః॑ పశూ॒నాꣳ హస్తా॑దానా॒ ఇతి॒
 యత్త్రిరు॑పా॒ꣳ॒శుꣳ హస్తే॑న విగృ॒హ్ణాతి॒ తస్మా॒త్త్రయః॑ పశూ॒నాꣳ
 హస్తా॑దానాః॒ పురు॑షో హ॒స్తీ మ॒ర్కటః॑ .. 6. 4. 5.. మాధ్యం॑దినమ॒ష్టావ॑ష్టావే॒ష
 మన॑స్త్వా ప॒ర్జన్యో॒ఽముష్య॒ పురు॑షో॒ ద్వే చ॑ .. 6. 4. 5..

27 దే॒వా వై యద్య॒జ్ఞేఽకు॑ర్వత॒ తదసు॑రా అకుర్వత॒ తే దే॒వా
 ఉ॑పా॒ꣳ॒శౌ య॒జ్ఞꣳ స॒గ్గ్॒స్థాప్య॑మపశ్యం॒తము॑పా॒ꣳ॒శౌ
 సమ॑స్థాపయం॒తేఽసు॑రా॒ వజ్ర॑ము॒ద్యత్య॑ దే॒వాన॒భ్యా॑యంత॒ తే దే॒వా బిభ్య॑త॒
 ఇంద్ర॒ముపా॑ధావం॒తానింద్రో᳚ఽన్తర్యా॒మేణాం॒తర॑ధత్త॒ తదం॑తర్యా॒మస్యాం᳚తర్యామ॒త్వం
 యదం॑తర్యా॒మో గృ॒హ్యతే॒ భ్రాతృ॑వ్యానే॒వ తద్యజ॑మానో॒ఽన్తర్ధ॑త్తే॒ఽన్తస్తే॑

28 దధామి॒ ద్యావా॑పృథి॒వీ అం॒తరు॒ర్వం॑తరి॑క్ష॒మిత్యా॑హై॒భిరే॒వ
 లో॒కైర్యజ॑మానో॒ భ్రాతృ॑వ్యానం॒తర్ధ॑త్తే॒ తే దే॒వా అ॑మన్యం॒తేంద్రో॒ వా
 ఇ॒దమ॑భూ॒ద్యద్వ॒యగ్గ్ స్మ ఇతి॒ తే᳚ఽబ్రువ॒న్మఘ॑వ॒న్నను॑ న॒ ఆ భ॒జేతి॑
 స॒జోషా॑ దే॒వైరవ॑రైః॒ పరై॒శ్చేత్య॑బ్రవీ॒ద్యే చై॒వ దే॒వాః పరే॒ యే చావ॑రే॒
 తాను॒భయా॑

29 న॒న్వాభ॑జథ్స॒జోషా॑ దే॒వైరవ॑రైః॒ పరై॒శ్చేత్యా॑హ॒ యే చై॒వ దే॒వాః
 పరే॒ యే చావ॑రే॒ తాను॒భయా॑న॒న్వాభ॑జత్యంతర్యా॒మే మ॑ఘవన్మాదయ॒స్వేత్యా॑హ
 య॒జ్ఞాదే॒వ యజ॑మానం॒ నాంతరే᳚త్యుపయా॒మగృ॑హీతో॒ఽసీత్యా॑హాపా॒నస్య॒ ధృత్యై॒
 యదు॒భావ॑పవి॒త్రౌ గృ॒హ్యేయా॑తాం ప్రా॒ణమ॑పా॒నోఽను॒ న్యృ॑చ్ఛేత్ప్ర॒మాయు॑కః
 స్యాత్ప॒విత్ర॑వానంతర్యా॒మో గృ॑హ్యతే

30 ప్రాణాపా॒నయో॒ర్విధృ॑త్యై ప్రాణాపా॒నౌ వా ఏ॒తౌ యదు॑పాగ్శ్వంతర్యా॒మౌ వ్యా॒న
 ఉ॑పాꣳశు॒ సవ॑నో॒ యం కా॒మయే॑త ప్ర॒మాయు॑కః స్యా॒దిత్యసగ్గ్॑స్పృష్టౌ॒ తస్య॑
 సాదయేద్వ్యా॒నేనై॒వాస్య॑ ప్రాణాపా॒నౌ వి చ్ఛి॑నత్తి తా॒జక్ప్ర మీ॑యతే॒ యం కా॒మయే॑త॒
 సర్వ॒మాయు॑రియా॒దితి॒ స2ꣳస్పృ॑ష్టౌ॒ తస్య॑ సాదయేద్వ్యా॒నేనై॒వాస్య॑
 ప్రాణాపా॒నౌ సం త॑నోతి॒ సర్వ॒మాయు॑రేతి .. 6. 4. 6.. త॒ ఉ॒భయా᳚న్గృహ్యతే॒
 చతు॑శ్చత్వారిꣳశచ్చ .. 6. 4. 6..

31 వాగ్వా ఏ॒షా యదైం᳚ద్రవాయ॒వో యదైం᳚ద్రవాయ॒వాగ్రా॒ గ్రహా॑ గృ॒హ్యంతే॒
 వాచ॑మే॒వాను॒ ప్ర యం॑తి వా॒యుం దే॒వా అ॑బ్రువం॒థ్సోమ॒ꣳ॒ రాజా॑నꣳ
 హనా॒మేతి॒ సో᳚ఽబ్రవీ॒ద్వరం॑ వృణై॒ మద॑గ్రా ఏ॒వ వో॒ గ్రహా॑ గృహ్యాంతా॒ ఇతి॒
 తస్మా॑దైంద్రవాయ॒వాగ్రా॒ గ్రహా॑ గృహ్యంతే॒ తమ॑ఘ్నం॒థ్సో॑ఽపూయ॒త్తం దే॒వా
 నోపా॑ధృష్ణువం॒తే వా॒యుమ॑బ్రువన్ని॒మం నః॑ స్వదయే

32 తి॒ సో᳚ఽబ్రవీ॒ద్వరం॑ వృణై మద్దేవ॒త్యా᳚న్యే॒వ వః॒ పాత్రా᳚ణ్యుచ్యాంతా॒ ఇతి॒
 తస్మా᳚న్నానా దేవ॒త్యా॑ని॒ సంతి॑ వాయ॒వ్యా᳚న్యుచ్యంతే॒ తమే᳚భ్యో వా॒యురే॒వాస్వ॑దయ॒త్
 తస్మా॒ద్యత్పూయ॑తి॒ తత్ప్ర॑వా॒తే విష॑జంతి వా॒యుర్హి తస్య॑ పవయి॒తా స్వ॑దయి॒తా
 తస్య॑ వి॒గ్రహ॑ణం॒ నావిం॑దం॒థ్ సాది॑తిరబ్రవీ॒ద్వరం॑ వృణా॒ అథ॒ మయా॒
 వి గృ॑హ్ణీధ్వం మద్దేవ॒త్యా॑ ఏ॒వ వః॒ సోమాః᳚

33 స॒న్నా అ॑స॒న్నిత్యు॑పయా॒మగృ॑హీతో॒ఽసీత్యా॑హాదితిదేవ॒త్యా᳚స్తేన॒ యాని॒
 హి దా॑రు॒మయా॑ణి॒ పాత్రా᳚ణ్య॒స్యైతాని॒ యోనేః॒ సంభూ॑తాని॒ యాని॑ మృ॒న్మయా॑ని
 సా॒క్షాత్తాన్య॒స్యై తస్మా॑దే॒వమా॑హ॒ వాగ్ వై పరా॒చ్యవ్యా॑కృతావద॒త్తే దే॒వా
 ఇంద్ర॑మబ్రువన్ని॒మాం నో॒ వాచం॒ వ్యాకు॒ర్వితి॒ సో᳚ఽబ్రవీ॒ద్వరం॑ వృణై॒ మహ్యం॑
 చై॒వైష వా॒యవే॑ చ స॒హ గృ॑హ్యాతా॒ ఇతి॒ తస్మా॑దైంద్రవాయ॒వః స॒హ
 గృ॑హ్యతే॒ తామింద్రో॑ మధ్య॒తో॑ఽవ॒క్రమ్య॒ వ్యాక॑రో॒త్తస్మా॑ది॒యం వ్యాకృ॑తా॒
 వాగు॑ద్యతే॒ తస్మా᳚థ్స॒కృదింద్రా॑య మధ్య॒తో గృ॑హ్యతే॒ ద్విర్వా॒యవే॒ ద్వౌ హి స
 వరా॒వవృ॑ణీత .. 6. 4. 7.. స్వ॒ద॒య॒ సోమాః᳚ స॒హాఽష్టావిꣳ॑శతిశ్చ .. 6. 4. 7..

34 మి॒త్రం దే॒వా అ॑బ్రువం॒థ్సోమ॒ꣳ॒ రాజా॑నꣳ హనా॒మేతి॒ సో᳚ఽబ్రవీ॒న్నాహꣳ
 సర్వ॑స్య॒ వా అ॒హం మి॒త్రమ॒స్మీతి॒ తమ॑బ్రువ॒న్ హనా॑మై॒వేతి॒ సో᳚ఽబ్రవీ॒ద్వరం॑
 వృణై॒ పయ॑సై॒వ మే॒ సోమగ్గ్॑ శ్రీణ॒న్నితి॒ తస్మా᳚న్మైత్రావరు॒ణం పయ॑సా శ్రీణంతి॒
 తస్మా᳚త్ప॒శవోఽపా᳚క్రామన్మి॒త్రః సన్క్రూ॒రమ॑క॒రితి॑ క్రూ॒రమి॑వ॒ ఖలు॒ వా ఏ॒ష

35 క॑రోతి॒ యః సోమే॑న॒ యజ॑తే॒ తస్మా᳚త్ప॒శవోఽప॑ క్రామంతి॒ యన్మై᳚త్రావరు॒ణం
 పయ॑సా శ్రీ॒ణాతి॑ ప॒శుభి॑రే॒వ తన్మి॒త్రꣳ స॑మ॒ర్ధయ॑తి
 ప॒శుభి॒ర్యజ॑మానం పు॒రా ఖలు॒ వావైవం మి॒త్రో॑ఽవే॒దప॒మత్క్రూ॒రం
 చ॒క్రుషః॑ ప॒శవః॑ క్రమిష్యం॒తీతి॒ తస్మా॑దే॒వమ॑వృణీత॒ వరు॑ణం దే॒వా
 అ॑బ్రువం॒త్వయాꣳ॑శ॒భువా॒ సోమ॒ꣳ॒ రాజా॑నꣳ హనా॒మేతి॒ సో᳚ఽబ్రవీ॒ద్వరం॑
 వృణై॒ మహ్యం॑ చై॒

36 వైష మి॒త్రాయ॑ చ స॒హ గృ॑హ్యాతా॒ ఇతి॒ తస్మా᳚న్మైత్రావరు॒ణః స॒హ
 గృ॑హ్యతే॒ తస్మా॒ద్రాజ్ఞా॒ రాజా॑నమꣳశ॒భువా᳚ ఘ్నంతి॒ వైశ్యే॑న॒
 వైశ్యꣳ॑ శూ॒ద్రేణ॑ శూ॒ద్రం న వా ఇ॒దం దివా॒ న నక్త॑మాసీ॒దవ్యా॑వృత్తం॒
 తే దే॒వా మి॒త్రావరు॑ణావబ్రువన్ని॒దం నో॒ వి వా॑సయత॒మితి॒ తావ॑బ్రూతాం॒ వరం॑
 వృణావహా॒ ఏక॑ ఏ॒వావత్పూర్వో॒ గ్రహో॑ గృహ్యాతా॒ ఇతి॒ తస్మా॑దైంద్రవాయ॒వః
 పూర్వో॑ మైత్రావరు॒ణాద్గృ॑హ్యతే ప్రాణాపా॒నౌ హ్యే॑తౌ యదు॑పాగ్శ్వంతర్యా॒మౌ
 మి॒త్రోఽహరజ॑నయ॒ద్వరు॑ణో॒ రాత్రిం॒ తతో॒ వా ఇ॒దం వ్యౌ᳚చ్ఛ॒ద్యన్మై᳚త్రావరు॒ణో
 గృ॒హ్యతే॒ వ్యు॑ష్ట్యై .. 6. 4. 8.. ఏ॒ష చైం᳚ద్రవాయ॒వో ద్వావిꣳ॑శతిశ్చ .. 6. 4. 8..

37 య॒జ్ఞస్య॒ శిరో᳚ఽచ్ఛిద్యత॒ తే దే॒వా అ॒శ్వినా॑వబ్రువన్భి॒షజౌ॒ వై స్థ॑
 ఇ॒దం య॒జ్ఞస్య॒ శిరః॒ ప్రతి॑ ధత్త॒మితి॒ తావ॑బ్రూతాం॒ వరం॑ వృణావహై॒
 గ్రహ॑ ఏ॒వ నా॒వత్రాపి॑ గృహ్యతా॒మితి॒ తాభ్యా॑మే॒తమా᳚శ్వి॒నమ॑గృహ్ణం॒తతో॒
 వై తౌ య॒జ్ఞస్య॒ శిరః॒ ప్రత్య॑ధత్తాం॒ యదా᳚శ్వి॒నో గృ॒హ్యతే॑ య॒జ్ఞస్య॒
 నిష్కృ॑త్యై॒ తౌ దే॒వా అ॑బ్రువ॒న్నపూ॑తౌ॒ వా ఇ॒మౌ మ॑నుష్యచ॒రౌ

38 భి॒షజా॒వితి॒ తస్మా᳚ద్బ్రాహ్మ॒ణేన॑ భేష॒జం న కా॒ర్య॑మపూ॑తో॒
 హ్యే᳚ 2॒ షో॑ఽమే॒ధ్యో యో భి॒షక్తౌ బ॑హిష్పవమా॒నేన॑ పవయి॒త్వా
 తాభ్యా॑మే॒తమా᳚శ్వి॒నమ॑గృహ్ణం॒తస్మా᳚ద్బహిష్పవమా॒నే స్తు॒త ఆ᳚శ్వి॒నో
 గృ॑హ్యతే॒ తస్మా॑దే॒వం వి॒దుషా॑ బహిష్పవమా॒న ఉ॑ప॒సద్యః॑ ప॒విత్రం॒
 వై బ॑హిష్పవమా॒న ఆ॒త్మాన॑మే॒వ ప॑వయతే॒ తయో᳚స్త్రే॒ధా భైష॑జ్యం॒ వి
 న్య॑దధుర॒గ్నౌ తృతీ॑యమ॒ప్సు తృతీ॑యం బ్రాహ్మ॒ణే తృతీ॑యం॒ తస్మా॑దుదపా॒త్ర

39 ము॑పని॒ధాయ॑ బ్రాహ్మ॒ణం ద॑క్షిణ॒తో ని॒షాద్య॑ భేష॒జం కు॑ర్యా॒ద్యావ॑దే॒వ
 భే॑ష॒జం తేన॑ కరోతి స॒మర్ధు॑కమస్య కృ॒తం భ॑వతి బ్రహ్మవా॒దినో॑
 వదంతి॒ కస్మా᳚థ్స॒త్యాదేక॑పాత్రా ద్విదేవ॒త్యా॑ గృ॒హ్యంతే᳚ ద్వి॒పాత్రా॑ హూయంత॒
 ఇతి॒ యదేక॑పాత్రా గృ॒హ్యంతే॒ తస్మా॒దేకో᳚ఽన్తర॒తః ప్రా॒ణో ద్వి॒పాత్త్రా॑ హూయంతే॒
 తస్మా॒ద్ద్వౌద్వౌ॑ బ॒హిష్టా᳚త్ప్రా॒ణాః ప్రా॒ణా వా ఏ॒తే యద్ద్వి॑దేవ॒త్యాః᳚ ప॒శవ॒
 ఇడా॒ యదిడాం॒ పూర్వాం᳚ ద్విదేవ॒త్యే᳚భ్య ఉప॒హ్వయే॑త

40 ప॒శుభిః॑ ప్రా॒ణానం॒తర్ద॑ధీత ప్ర॒మాయు॑కః
 స్యాద్ద్విదేవ॒త్యా᳚న్భక్షయి॒త్వేడా॒ముప॑ హ్వయతే ప్రా॒ణానే॒వాత్మంధి॒త్వా ప॒శూనుప॑
 హ్వయతే॒ వాగ్వా ఐం᳚ద్రవాయ॒వశ్చక్షు॑ర్మైత్రావరు॒ణః శ్రోత్ర॑మాశ్వి॒నః
 పు॒రస్తా॑దైంద్రవాయ॒వం భ॑క్షయతి॒ తస్మా᳚త్పు॒రస్తా᳚ద్వా॒చా వ॑దతి
 పు॒రస్తా᳚న్మైత్రావరు॒ణం తస్మా᳚త్పు॒రస్తా॒చ్చక్షు॑షా పశ్యతి స॒ర్వతః॑
 పరి॒హార॑మాశ్వి॒నం తస్మా᳚థ్స॒ర్వతః॒ శ్రోత్రే॑ణ శృణోతి ప్రా॒ణా వా ఏ॒తే
 యద్ద్వి॑దేవ॒త్యా॑

41 అరి॑క్తాని॒ పాత్రా॑ణి సాదయతి॒ తస్మా॒దరి॑క్తా అంతర॒తః ప్రా॒ణా యతః॒ ఖలు॒
 వై య॒జ్ఞస్య॒ విత॑తస్య॒ న క్రి॒యతే॒ తదను॑ య॒జ్ఞꣳ రక్షా॒గ్॒స్యవ॑
 చరంతి॒ యదరి॑క్తాని॒ పాత్రా॑ణి సా॒దయ॑తి క్రి॒యమా॑ణమే॒వ తద్య॒జ్ఞస్య॑ శయే॒
 రక్ష॑సా॒మన॑న్వవచారాయ॒ దక్షి॑ణస్య హవి॒ర్ధాన॒స్యోత్త॑రస్యాం వర్త॒న్యాꣳ
 సా॑దయతి వా॒చ్యే॑వ వాచం॑ దధా॒త్యా తృ॑తీయసవ॒నాత్పరి॑ శేరే య॒జ్ఞస్య॒
 సంత॑త్యై .. 6. 4. 9.. మ॒ను॒ష్య॒ చ॒రావు॑దపా॒త్రము॑ప॒హ్వయే॑త ద్విదేవ॒త్యాః᳚
 షట్ చ॑త్వారిꣳశచ్చ .. 6. 4. 9..

42 బృహ॒స్పతి॑ర్దే॒వానాం᳚ పు॒రోహి॑త॒ ఆసీ॒చ్ఛండా॒మర్కా॒వసు॑రాణాం॒ బ్రహ్మ॑ణ్వంతో
 దే॒వా ఆస॒న్బ్రహ్మ॑ణ్వం॒తోఽసు॑రా॒స్తే᳚ 2॒ ఽన్యో᳚ఽన్యం నాశ॑క్నువన్న॒భి భ॑వితుం॒
 తే దే॒వాః శండా॒మకా॒ర్వుపా॑మంత్రయంత॒ తావ॑బ్రూతాం॒ వరం॑ వృణావహై॒ గ్రహా॑వే॒వ
 నా॒వత్రాపి॑ గృహ్యేతా॒మితి॒ తాభ్యా॑మే॒తౌ శు॒క్రామం॒థినా॑వగృహ్ణం॒తతో॑
 దే॒వా అభ॑వ॒న్పరాసు॑రా॒ యస్యై॒వం వి॒దుషః॑ శు॒క్రామం॒థినౌ॑ గృ॒హ్యేతే॒
 భవ॑త్యా॒త్మనా॒ పరా᳚

43 ఽస్య॒ భ్రాతృ॑వ్యో భవతి॒ తౌ దే॒వా అ॑ప॒నుద్యా॒త్మన॒
 ఇంద్రా॑యాజుహవు॒రప॑నుత్తౌ॒ శండా॒మర్కౌ॑ స॒హామునేతి॑ బ్రూయా॒ద్యం
 ద్వి॒ష్యాద్యమే॒వ ద్వేష్టి॒ తేనై॑నౌ స॒హాప॑ నుదతే॒ స ప్ర॑థ॒మః
 సంకృ॑తిర్వి॒శ్వక॒ర్మేత్యే॒వైనా॑వా॒త్మన॒ ఇంద్రా॑యాజుహవు॒రింద్రో॒ హ్యే॑తాని॑
 రూ॒పాణి॒ కరి॑క్ర॒దచ॑రద॒సౌ వా ఆ॑ది॒త్యః శు॒క్రశ్చం॒ద్రమా॑
 మం॒థ్య॑పి॒గృహ్య॒ ప్రాంచౌ॒ ని

44 ష్క్రా॑మత॒స్తస్మా॒త్ప్రాంచౌ॒ యంతౌ॒ న ప॑శ్యంతి ప్ర॒త్యంచా॑వా॒వృత్య॑
 జుహుత॒స్మా᳚త్ప్ర॒త్యంచౌ॒ యంతౌ॑ పశ్యంతి॒ చక్షు॑షీ॒ వా ఏ॒తే
 య॒జ్ఞస్య॒ యచ్ఛు॒క్రామం॒థినౌ॒ నాసి॑కోత్తరవే॒దిర॒భితః॑ పరి॒క్రమ్య॑
 జుహుత॒స్తస్మా॑ద॒భితో॒ నాసి॑కాం॒ చక్షు॑షీ॒ తస్మా॒న్నాసి॑కయా॒ చక్షు॑షీ॒
 విధృ॑తే స॒ర్వతః॒ పరి॑ క్రామతో॒ రక్ష॑సా॒మప॑హత్యై దే॒వా వై యాః
 ప్రాచీ॒రాహు॑తీ॒రజు॑హవు॒ర్యే పు॒రస్తా॒దసు॑రా॒ ఆసం॒తాగ్స్తాభిః॒ ప్రా

45 ఽణు॑దంత॒ యాః ప్ర॒తీచీ॒ర్యే ప॒శ్చాదసు॑రా॒ ఆసం॒తాగ్స్తాభి॒రపా॑నుదంత॒
 ప్రాచీ॑ర॒న్యా ఆహు॑తయో హూ॒యంతే᳚ ప్ర॒త్యంచౌ॑ శు॒క్రామం॒థినౌ॑ ప॒శ్చాచ్చై॒వ
 పు॒రస్తా᳚చ్చ॒ యజ॑మానో॒ భ్రాతృ॑వ్యా॒న్ప్ర ణు॑దతే॒ తస్మా॒త్పరా॑చీః
 ప్ర॒జాః ప్ర వీ॑యంతే ప్ర॒తీచీ᳚ర్జాయంతే శు॒క్రామం॒థినౌ॒ వా అను॑ ప్ర॒జాః ప్ర
 జా॑యంతే॒ఽత్త్రీశ్చా॒ద్యా᳚శ్చ సు॒వీరాః᳚ ప్ర॒జాః ప్ర॑జ॒నయ॒న్పరీ॑హి శు॒క్రః
 శు॒క్రశో॑చిషా

46 సుప్ర॒జాః ప్ర॒జాః ప్ర॑జ॒నయ॒న్పరీ॑హి మం॒థీ మం॒థిశో॑చి॒షేత్యా॑హై॒తా వై
 సు॒వీరా॒ యా అ॒త్త్రీరే॒తాః సు॑ప్ర॒జా యా ఆ॒ద్యా॑ య ఏ॒వం వేదా॒త్త్ర్య॑స్య ప్ర॒జా జా॑యతే॒
 నాద్యా᳚ ప్ర॒జాప॑తే॒రక్ష్య॑శ్వయ॒త్ తత్ పరా॑పత॒త్ తద్వికం॑కతం॒ ప్రావి॑శ॒త్
 తద్వికం॑కతే॒ నార॑మత॒ తద్యవం॒ ప్రావి॑శ॒త్తద్యవే॑ఽరమత॒ తద్యవ॑స్య

47 యవ॒త్వం యద్వైకం॑కతం మంథిపా॒త్రం భవ॑తి॒ సక్తు॑భిః శ్రీ॒ణాతి॑
 ప్ర॒జాప॑తేరే॒వ తచ్చక్షుః॒ సంభ॑రతి బ్రహ్మవా॒దినో॑ వదంతి॒
 కస్మా᳚థ్స॒త్యాన్మం॑థిపా॒త్రꣳ సదో॒ నాశ్ను॑త॒ ఇత్యా᳚ర్తపా॒త్రꣳ హీతి॑
 బ్రూయా॒ద్యద॑శ్నువీ॒తాంధో᳚ఽధ్వ॒ర్యుః స్యా॒దార్తి॒మార్చ్ఛే॒త్తస్మా॒న్నాశ్ను॑తే .. 6. 4. 10.. ఆ॒త్మనా॒ పరా॒ నిశ్ప్ర శు॒క్రశో॑చిషా॒ యవ॑స్య స॒ప్త త్రిꣳ॑శచ్చ ..

 6. 4. 10..

48 దే॒వా వై యద్య॒జ్ఞేఽకు॑ర్వత॒ తదసు॑రా అకుర్వత॒ తే దే॒వా
 ఆ᳚గ్రయ॒ణాగ్రా॒న్గ్రహా॑నపశ్యం॒తాన॑గృహ్ణత॒ తతో॒ వై తేఽగ్రం॒ పర్యా॑య॒న్॒
 యస్యై॒వం వి॒దుష॑ ఆగ్రయ॒ణాగ్రా॒ గ్రహా॑ గృ॒హ్యంతేఽగ్ర॑మే॒వ స॑మా॒నానాం॒
 పర్యే॑తి రు॒గ్ణవ॑త్య॒ర్చా భ్రాతృ॑వ్యవతో గృహ్ణీయా॒ద్భ్రాతృ॑వ్యస్యై॒వ
 రు॒క్త్వాగ్రꣳ॑ సమా॒నానాం॒ పర్యే॑తి॒ యే దే॑వా ది॒వ్యేకా॑దశ॒ స్థేత్యా॑హై॒

49 తావ॑తీ॒ర్వై దే॒వతా॒స్తాభ్య॑ ఏ॒వైన॒ꣳ॒ సర్వా᳚భ్యో గృహ్ణాత్యే॒ష తే॒
 యోని॒ర్విశ్వే᳚భ్యస్త్వా దే॒వేభ్య॒ ఇత్యా॑హ వైశ్వదే॒వో హ్యే॑ష దే॒వత॑యా॒
 వాగ్వై దే॒వేభ్యోఽపా᳚క్రామద్య॒జ్ఞాయాతి॑ష్ఠమానా॒ తే దే॒వా వా॒చ్యప॑క్రాంతాయాం
 తూ॒ష్ణీం గ్రహా॑నగృహ్ణత॒ సామ॑న్యత॒ వాగం॒తర్యం॑తి॒ వై మేతి॒ సాగ్ర॑య॒ణం
 ప్రత్యాగ॑చ్ఛ॒త్తదా᳚గ్రయ॒ణస్యా᳚గ్రయణ॒త్వం

50 తస్మా॑దాగ్రయ॒ణే వాగ్వి సృ॑జ్యతే॒ యత్తూ॒ష్ణీం పూర్వే॒ గ్రహా॑ గృ॒హ్యంతే॒
 యథా᳚ థ్సా॒రీయ॑తి మ॒ ఆఖ॒ ఇయ॑తి॒ నాప॑ రాథ్స్యా॒మీత్యు॑పావసృ॒జత్యే॒వమే॒వ
 తద॑ధ్వ॒ర్యురా᳚గ్రయ॒ణం గృ॑హీ॒త్వా య॒జ్ఞమా॒రభ్య॒ వాచం॒ వి సృ॑జతే॒
 త్రిర్హిం క॑రోత్యుద్గా॒తౄనే॒వ తద్వృ॑ణీతే ప్ర॒జాప॑తి॒ర్వా ఏ॒ష యదా᳚గ్రయ॒ణో
 యదా᳚గ్రయ॒ణం గృ॑హీ॒త్వా హిం॑ క॒రోతి॑ ప్ర॒జాప॑తిరే॒వ

51 తత్ప్ర॒జా అ॒భి జి॑ఘ్రతి॒ తస్మా᳚ద్వ॒థ్సం జా॒తం గౌర॒భి జి॑ఘ్రత్యా॒త్మా
 వా ఏ॒ష య॒జ్ఞస్య॒ యదా᳚గ్రయ॒ణః సవ॑నేసవనే॒ఽభి గృ॑హ్ణాత్యా॒త్మన్నే॒వ
 య॒జ్ఞꣳ సం త॑నోత్యు॒పరి॑ష్టా॒దా న॑యతి॒ రేత॑ ఏ॒వ తద్ద॑ధాత్య॒ధస్తా॒దుప॑
 గృహ్ణాతి॒ ప్ర జ॑నయత్యే॒వ తద్బ్ర॑హ్మవా॒దినో॑ వదంతి॒ కస్మా᳚థ్స॒త్యాద్గా॑య॒త్రీ
 కని॑ష్ఠా॒ ఛంద॑సాꣳ స॒తీ సర్వా॑ణి॒ సవ॑నాని వహ॒తీత్యే॒ష వై
 గా॑యత్రి॒యై వ॒థ్సో యదా᳚గ్రయ॒ణస్తమే॒వ తద॑భిని॒వర్త॒ꣳ॒ సర్వా॑ణి॒
 సవ॑నాని వహతి॒ తస్మా᳚ద్వ॒థ్సమ॒పాకృ॑తం॒ గౌర॒భి నివ॑ర్తతే .. 6. 4. 11..

 ఆ॒హా॒ఽగ్ర॒య॒ణ॒త్వం ప్ర॒జాప॑తిరే॒వేతి॑ విꣳశ॒తిశ్చ॑ .. 6. 4. 11..

 య॒జ్ఞేన॒ తా ఉ॑ప॒యడ్భి॑ర్దే॒వా వై య॒జ్ఞమాగ్నీ᳚ధ్రే బ్రహ్మవా॒దినః॒ స త్వై
 దే॒వస్య॒ గ్రావా॑ణం ప్రా॒ణో వా ఉ॑పా॒గ్॒శ్వ॑గ్రా దే॒వా వా ఉ॑పా॒ꣳ॒శౌ వాగ్వై
 మి॒త్రం య॒జ్ఞస్య॒ బృహ॒స్పతి॑ర్దే॒వా వా ఆ᳚గ్రయ॒ణాగ్రా॒నేకా॑దశ .. య॒జ్ఞేన॑
 లో॒కే ప॑శు॒మాంథ్స్యా॒థ్సవ॑నం॒ మాధ్యం॑దినం॒ వాగ్వా అరి॑క్తాని॒ తత్ప్ర॒జా ఏక॑
 పంచా॒శత్ .. య॒జ్ఞేన॒ ని వ॑ర్తతే ..

షష్ఠకాండే పంచమః ప్రశ్నః 5 

1 ఇంద్రో॑ వృ॒త్రాయ॒ వజ్ర॒ముద॑యచ్ఛ॒థ్స వృ॒త్రో
 వజ్రా॒దుద్య॑తాదబిభే॒థ్సో᳚ఽబ్రవీ॒న్మా మే॒ ప్ర హా॒రస్తి॒ వా ఇ॒దం మయి॑
 వీ॒ర్యం॑ తత్తే॒ ప్ర దా᳚స్యా॒మీతి॒ తస్మా॑ ఉ॒క్థ్యం॑ ప్రాయ॑చ్ఛ॒త్తస్మై᳚
 ద్వి॒తీయ॒ముద॑యచ్ఛ॒థ్సో᳚ఽబ్రవీ॒న్మా మే॒ ప్ర హా॒రస్తి॒ వా ఇ॒దం మయి॑ వీ॒ర్యం॑
 తత్తే॒ ప్ర దా᳚స్యా॒మీతి॒

2 తస్మా॑ ఉ॒క్థ్య॑మే॒వ ప్రాయ॑చ్ఛ॒త్తస్మై॑ తృ॒తీయ॒ముద॑యచ్ఛ॒త్తం
 విష్ణు॒రన్వ॑తిష్ఠత జ॒హీతి॒ సో᳚ఽబ్రవీ॒న్మా మే॒ ప్ర హా॒రస్తి॒ వా ఇ॒దం మయి॑
 వీ॒ర్యం॑ తత్తే॒ ప్ర దా᳚స్యా॒మీతి॒ తస్మా॑ ఉ॒క్థ్య॑మే॒వ ప్రాయ॑చ్ఛ॒త్తం నిర్మా॑యం
 భూ॒తమ॑హన్, య॒జ్ఞో హి తస్య॑ మా॒యాసీ॒ద్యదు॒క్థ్యో॑ గృ॒హ్యత॑ ఇంద్రి॒యమే॒వ

3 తద్వీ॒ర్యం॑ యజ॑మానో॒ భ్రాతృ॑వ్యస్య వృంక్త॒ ఇంద్రా॑య త్వా బృ॒హద్వ॑తే॒
 వయ॑స్వత॒ ఇత్యా॒హేంద్రా॑య॒ హి స తం ప్రాయ॑చ్ఛ॒త్తస్మై᳚ త్వా॒ విష్ణ॑వే॒
 త్వేత్యా॑హ॒ యదే॒వ విష్ణు॑ర॒న్వతి॑ష్ఠత జ॒హీతి॒ తస్మా॒ద్విష్ణు॑మ॒న్వాభ॑జతి॒
 త్రిర్నిర్గృ॑హ్ణాతి॒ త్రిర్హి స తం తస్మై॒ ప్రాయ॑చ్ఛదే॒ష తే॒ యోనిః॒
 పున॑ర్హవిర॒సీత్యా॑హ॒ పునః॑ పున॒ర్॒

4 హ్య॑స్మాన్నిర్గృ॒హ్ణాతి॒ చక్షు॒ర్వా ఏ॒తద్య॒జ్ఞస్య॒ యదు॒క్థ్య॑స్తస్మా॑దు॒క్థ్యꣳ॑
 హు॒తꣳ సోమా॑ అ॒న్వాయం॑తి॒ తస్మా॑దా॒త్మా చక్షు॒రన్వే॑తి॒ తస్మా॒దేకం॒
 యంతం॑ బ॒హవోఽను॑ యంతి॒ తస్మా॒దేకో॑ బహూ॒నాం భ॒ద్రో భ॑వతి॒
 తస్మా॒దేకో॑ బ॒హ్వీర్జా॒యా విం॑దతే॒ యది॑ కా॒మయే॑తాధ్వ॒ర్యురా॒త్మానం॑
 యజ్ఞయశ॒సేనా᳚ర్పయేయ॒మిత్యం॑త॒రాహ॑వ॒నీయం॑ చ హవి॒ర్ధానం॑ చ॒
 తిష్ఠ॒న్నవ॑ నయే

5 దా॒త్మాన॑మే॒వ య॑జ్ఞయశ॒సేనా᳚ర్పయతి॒ యది॑ కా॒మయే॑త॒ యజ॑మానం
 యజ్ఞయశ॒సేనా᳚ర్పయేయ॒మిత్యం॑త॒రా స॑దోహవిర్ధా॒నే తిష్ఠ॒న్నవ॑
 నయే॒ద్యజ॑మానమే॒వ య॑జ్ఞయశ॒సేనా᳚ర్పయతి॒ యది॑ కా॒మయే॑త సద॒స్యాన్॑
 యజ్ఞయశ॒సేనా᳚ర్పయేయ॒మితి॒ సద॑ ఆ॒లభ్యావ॑ నయేథ్సద॒స్యా॑నే॒వ
 య॑జ్ఞయశ॒సేనా᳚ర్పయతి .. 6. 5. 1.. ఇతీం᳚ద్రి॒యమే॒వ పునః॑
 పునర్నయే॒త్త్రయ॑స్త్రిꣳశచ్చ .. 6. 5. 1..

6 ఆయు॒ర్వా ఏ॒తద్య॒జ్ఞస్య॒ యద్ధ్రు॒వ ఉ॑త్త॒మో గ్రహా॑ణాం గృహ్యతే॒
 తస్మా॒దాయుః॑ ప్రా॒ణానా॑ముత్త॒మం మూ॒ర్ధానం॑ ది॒వో అ॑ర॒తిం పృ॑థి॒వ్యా ఇత్యా॑హ
 మూ॒ర్ధాన॑మే॒వైనꣳ॑ సమా॒నానాం᳚ కరోతి వైశ్వాన॒రమృ॒తాయ॑ జా॒తమ॒గ్నిమిత్యా॑హ
 వైశ్వాన॒రꣳ హి దే॒వత॒యాయు॑రుభ॒యతో॑వైశ్వానరో గృహ్యతే॒ తస్మా॑దుభ॒యతః॑
 ప్రా॒ణా అ॒ధస్తా᳚చ్చో॒పరి॑ష్టాచ్చా॒ర్ధినో॒ఽన్యే గ్రహా॑ గృ॒హ్యంతే॒ఽర్ధీ
 ధ్రు॒వస్తస్మా॑

7 ద॒ర్ధ్య వా᳚ఙ్ప్రా॒ణో᳚ఽన్యేషాం᳚ ప్రా॒ణానా॒ముపో᳚ప్తే॒ఽన్యే గ్రహాః᳚
 సా॒ద్యంతేఽను॑పోప్తే ధ్రు॒వస్తస్మా॑ద॒స్థ్నాన్యాః ప్ర॒జాః ప్ర॑తి॒తిష్ఠం॑తి
 మా॒ꣳ॒సేనా॒న్యా అసు॑రా॒ వా ఉ॑త్తర॒తః పృ॑థి॒వీం ప॒ర్యాచి॑కీర్షం॒తాం దే॒వా
 ధ్రు॒వేణా॑దృꣳహం॒తద్ధ్రు॒వస్య॑ ధ్రువ॒త్వం యద్ధ్రు॒వ ఉ॑త్తర॒తః సా॒ద్యతే॒
 ధృత్యా॒ ఆయు॒ర్వా ఏ॒తద్య॒జ్ఞస్య॒ యద్ధ్రు॒వ ఆ॒త్మా హోతా॒ యద్ధో॑తృచమ॒సే
 ధ్రు॒వమ॑వ॒నయ॑త్యా॒త్మన్నే॒వ య॒జ్ఞస్యా

8 ఽయు॑ర్దధాతి పు॒రస్తా॑దు॒క్థస్యా॑వ॒నీయ॒ ఇత్యా॑హుః పు॒రస్తా॒ద్ధ్యాయు॑షో
 భుం॒క్తే మ॑ధ్య॒తో॑ఽవ॒నీయ॒ ఇత్యా॑హుర్మధ్య॒మేన॒ హ్యాయు॑షో భుం॒క్త
 ఉ॑త్తరా॒ర్ధే॑ఽవ॒నీయ॒ ఇత్యా॑హురుత్త॒మేన॒ హ్యాయు॑షో భుం॒క్తే వై᳚శ్వదే॒వ్యామృ॒చి
 శ॒స్యమా॑నాయా॒మవ॑ నయతి వైశ్వదే॒వ్యో॑ వై ప్ర॒జాః ప్ర॒జాస్వే॒వాయు॑ర్దధాతి ..

 6. 5. 2.. ధృ॒వస్తస్మా॑దే॒వ య॒జ్ఞస్యైకా॒న్న చ॑త్వారి॒ꣳ॒శచ్చ॑ .. 6. 5. 2..

9 య॒జ్ఞేన॒ వై దే॒వాః సు॑వ॒ర్గం లో॒కమా॑యం॒తే॑ఽమన్యంత మను॒ష్యా॑
 నో॒ఽన్వాభ॑విష్యం॒తీతి॒ తే సం॑వథ్స॒రేణ॑ యోపయి॒త్వా సు॑వ॒ర్గం
 లో॒కమా॑యం॒తమృష॑య ఋతుగ్ర॒హైరే॒వాను॒ ప్రాజా॑న॒న్॒ యదృ॑తుగ్ర॒హా
 గృ॒హ్యంతే॑ సువ॒ర్గస్య॑ లో॒కస్య॒ ప్రజ్ఞా᳚త్యై॒ ద్వాద॑శ గృహ్యంతే॒ ద్వాద॑శ॒
 మాసాః᳚ సంవథ్స॒రః సం॑వథ్స॒రస్య॒ ప్రజ్ఞా᳚త్యై స॒హ ప్ర॑థ॒మౌ గృ॑హ్యేతే
 స॒హోత్త॒మౌ తస్మా॒ద్ద్వౌద్వా॑వృ॒తూ ఉ॑భ॒యతో॑ ముఖమృతుపా॒త్రంభ॑వతి॒ కో

10 హి తద్వేద॒ యత॑ ఋతూ॒నాం ముఖ॑మృ॒తునా॒ ప్రేష్యేతి॒ షట్కృత్వ॑ ఆహ॒
 షడ్వా ఋ॒తవ॑ ఋ॒తూనే॒వ ప్రీ॑ణాత్యృ॒తుభి॒రితి॑ చ॒తుశ్చతు॑ష్పద ఏ॒వ
 ప॒శూన్ప్రీ॑ణాతి॒ ద్విః పున॑రృ॒తునా॑హ ద్వి॒పద॑ ఏ॒వ ప్రీ॑ణాత్యృ॒తునా॒ ప్రేష్యేతి॒
 షట్కృత్వ॑ ఆహ॒ర్తుభి॒రితి॑ చ॒తుస్తస్మా॒చ్చతు॑ష్పాదః ప॒శవ॑ ఋ॒తూనుప॑
 జీవంతి॒ ద్విః

11 పున॑రృ॒తునా॑హ॒ తస్మా᳚ద్ద్వి॒పాద॒శ్చతు॑ష్పదః ప॒శూనుప॑ జీవంత్యృ॒తునా॒
 ప్రేష్యేతి॒ షట్కృత్వ॑ ఆహ॒ర్తుభి॒రితి॑ చ॒తుర్ద్విః పున॑రృ॒తునా॑హా॒క్రమ॑ణమే॒వ
 తథ్సేతుం॒ యజ॑మానః కురుతే సువ॒ర్గస్య॑ లో॒కస్య॒ సమ॑ష్ట్యై॒ నాన్యో᳚ఽన్యమను॒
 ప్ర ప॑ద్యేత॒ యద॒న్యో᳚ఽన్యమ॑ను ప్ర॒ పద్యే॑త॒ర్తురృ॒తుమను॒ ప్ర ప॑ద్యేత॒ర్తవో॒
 మోహు॑కాః స్యుః॒

12 ప్రసి॑ద్ధమే॒వాధ్వ॒ర్యుర్దక్షి॑ణేన॒ ప్ర ప॑ద్యతే॒ ప్రసి॑ద్ధం
 ప్రతి ప్రస్థా॒తోత్త॑రేణ॒ తస్మా॑దాది॒త్యః షణ్మా॒సో దక్షి॑ణేనైతి॒
 షడుత్త॑రేణోపయా॒మగృ॑హీతోఽసి స॒ꣳ॒సర్పో᳚ఽస్యꣳహస్ప॒త్యాయ॒ త్వేత్యా॒హాస్తి॑
 త్రయోద॒శో మాస॒ ఇత్యా॑హు॒స్తమే॒వ తత్ప్రీ॑ణాతి .. 6. 5. 3.. కో జీ॑వంతి॒
 ద్విస్యు॒శ్చతు॑స్త్రిꣳశచ్చ .. 6. 5. 3..

13 సు॒వ॒ర్గాయ॒ వా ఏ॒తే లో॒కాయ॑ గృహ్యంతే॒ యదృ॑తుగ్ర॒హా జ్యోతి॑రింద్రా॒గ్నీ
 యదైం᳚ద్రా॒గ్నమృ॑తుపా॒త్రేణ॑ గృ॒హ్ణాతి॒ జ్యోతి॑రే॒వాస్మా॑ ఉ॒పరి॑ష్టాద్దధాతి
 సువ॒ర్గస్య॑ లో॒కస్యాను॑ఖ్యాత్యా ఓజో॒భృతౌ॒ వా ఏ॒తౌ దే॒వానాం॒ యదిం॑ద్రా॒గ్నీ
 యదైం᳚ద్రా॒గ్నో గృ॒హ్యత॒ ఓజ॑ ఏ॒వావ॑ రుంధే వైశ్వదే॒వꣳ శు॑క్రపా॒త్రేణ॑
 గృహ్ణాతి వైశ్వదే॒వ్యో॑ వై ప్ర॒జా అ॒సావా॑ది॒త్యః శు॒క్రో యద్వై᳚శ్వదే॒వꣳ
 శు॑క్రపా॒త్రేణ॑ గృ॒హ్ణాతి॒ తస్మా॑ద॒సావా॑ది॒త్యః

14 సర్వాః᳚ ప్ర॒జాః ప్ర॒త్యఙ్ఙుదే॑తి॒ తస్మా॒థ్సర్వ॑ ఏ॒వ మ॑న్యతే॒ మాం
 ప్రత్యుద॑గా॒దితి॑ వైశ్వదే॒వꣳ శు॑క్రపా॒త్రేణ॑ గృహ్ణాతి వైశ్వదే॒వ్యో॑ వై
 ప్ర॒జాస్తేజః॑ శు॒క్రో యద్వై᳚శ్వదే॒వꣳ శు॑క్రపా॒త్రేణ॑ గృ॒హ్ణాతి॑ ప్ర॒జాస్వే॒వ
 తేజో॑ దధాతి .. 6. 5. 4.. తస్మా॑ద॒సావా॑ది॒త్యస్త్రి॒ꣳ॒శచ్చ॑ .. 6. 5. 4..

15 ఇంద్రో॑ మ॒రుద్భిః॒ సాంవి॑ద్యేన॒ మాధ్యం॑దినే॒ సవ॑నే వృ॒త్రమ॑హ॒న్॒
 యన్మాధ్యం॑దినే॒ సవ॑నే మరుత్వ॒తీయా॑ గృ॒హ్యంతే॒ వార్త్ర॑ఘ్నా ఏ॒వ తే యజ॑మానస్య
 గృహ్యంతే॒ తస్య॑ వృ॒త్రం జ॒ఘ్నుష॑ ఋ॒తవో॑ఽముహ్యం॒థ్స ఋ॑తుపా॒త్రేణ॑
 మరుత్వ॒తీయా॑నగృహ్ణా॒త్తతో॒ వై స ఋ॒తూన్ప్రాజా॑నా॒ద్యదృ॑తుపా॒త్రేణ॑ మరుత్వ॒తీయా॑
 గృ॒హ్యంత॑ ఋతూ॒నాం ప్రజ్ఞా᳚త్యై॒ వజ్రం॒ వా ఏ॒తం యజ॑మానో॒ భ్రాతృ॑వ్యాయ॒
 ప్ర హ॑రతి॒ యన్మ॑రుత్వ॒తీయా॒ ఉదే॒వ ప్ర॑థ॒మేన॑

16 యచ్ఛతి॒ ప్ర హ॑రతి ద్వి॒తీయే॑న స్తృణు॒తే తృ॒తీయే॒నాయు॑ధం॒ వా
 ఏ॒తద్యజ॑మానః॒ స2ꣳస్కు॑రుతే॒ యన్మ॑రుత్వ॒తీయా॒ ధను॑రే॒వ ప్ర॑థ॒మో
 జ్యా ద్వి॒తీయ॒ ఇషు॑స్తృ॒తీయః॒ ప్రత్యే॒వ ప్ర॑థ॒మేన॑ ధత్తే॒ వి సృ॑జతి
 ద్వి॒తీయే॑న॒ విధ్య॑తి తృ॒తీయే॒నేంద్రో॑ వృ॒త్రꣳ హ॒త్వా పరాం᳚
 పరా॒వత॑మగచ్ఛ॒దపా॑రాధ॒మితి॒ మన్య॑మానః॒ స హరి॑తోఽభవ॒థ్స
 ఏ॒తాన్మ॑రుత్వ॒తీయా॑నాత్మ॒స్పర॑ణానపశ్య॒త్తాన॑గృహ్ణీత

17 ప్రా॒ణమే॒వ ప్ర॑థ॒మేనా᳚స్పృణుతాపా॒నం ద్వి॒తీయే॑నా॒త్మానం॑
 తృ॒తీయే॑నాత్మ॒స్పర॑ణా॒ వా ఏ॒తే యజ॑మానస్య గృహ్యంతే॒ యన్మ॑రుత్వ॒తీయాః᳚
 ప్రా॒ణమే॒వ ప్ర॑థ॒మేన॑ స్పృణుతేఽపా॒నం ద్వి॒తీయే॑నా॒త్మానం॑ తృ॒తీయే॒నేంద్రో॑
 వృ॒త్రమ॑హం॒తం దే॒వా అ॑బ్రువన్మ॒హాన్, వా అ॒యమ॑భూ॒ద్యో వృ॒త్రమవ॑ధీ॒దితి॒
 తన్మ॑హేం॒ద్రస్య॑ మహేంద్ర॒త్వꣳ స ఏ॒తం మా॑హేం॒ద్రము॑ద్ధా॒రముద॑హరత
 వృ॒త్రꣳ హ॒త్వాన్యాసు॑ దే॒వతా॒స్వధి॒ యన్మ॑హేం॒ద్రో గృ॒హ్యత॑ ఉద్ధా॒రమే॒వ
 తం యజ॑మాన॒ ఉద్ధ॑రతే॒ఽన్యాసు॑ ప్ర॒జాస్వధి॑ శుక్రపా॒త్రేణ॑ గృహ్ణాతి
 యజమానదేవ॒త్యో॑ వై మా॑హేం॒ద్రస్తేజః॑ శు॒క్రో యన్మా॑హేం॒ద్రꣳ శు॑క్రపా॒త్రేణ॑
 గృ॒హ్ణాతి॒ యజ॑మాన ఏ॒వ తేజో॑ దధాతి .. 6. 5. 5.. ప్ర॒థ॒మేనా॑ఽగృహ్ణీత
 దే॒వతా᳚స్వ॒ష్టావిꣳ॑శతిశ్చ .. 6. 5. 5..

18 అది॑తిః పు॒త్రకా॑మా సా॒ధ్యేభ్యో॑ దే॒వేభ్యో᳚ బ్రహ్మౌద॒నమప॑చ॒త్తస్యా॑
 ఉ॒చ్ఛేష॑ణమదదు॒స్తత్ప్రాశ్నా॒థ్సా రేతో॑ఽధత్త॒ తస్యై॑ చ॒త్వార॑ ఆది॒త్యా
 అ॑జాయంత॒ సా ద్వి॒తీయ॑మపచ॒థ్సామ॑న్యతో॒చ్ఛేష॑ణాన్మ ఇ॒మే᳚ఽజ్ఞత॒ యదగ్రే᳚
 ప్రాశి॒ష్యామీ॒తో మే॒ వసీ॑యాꣳసో జనిష్యంత॒ ఇతి॒ సాగ్రే॒ ప్రాశ్నా॒థ్సా రేతో॑ఽధత్త॒
 తస్యై॒ వ్యృ॑ద్ధమాం॒డమ॑జాయత॒ సాది॒త్యేభ్య॑ ఏ॒వ

19 తృ॒తీయ॑మపచ॒ద్భోగా॑య మ ఇ॒దగ్గ్ శ్రాం॒తమ॒స్త్వితి॒ తే᳚ఽబ్రువ॒న్వరం॑
 వృణామహై॒ యోఽతో॒ జాయా॑తా అ॒స్మాక॒ꣳ॒ స ఏకో॑ఽస॒ద్యో᳚ఽస్య ప్ర॒జాయా॒మృధ్యా॑తా
 అ॒స్మాకం॒ భోగా॑య భవా॒దితి॒ తతో॒ వివ॑స్వానాది॒త్యో॑ఽజాయత॒ తస్య॒ వా ఇ॒యం
 ప్ర॒జా యన్మ॑ను॒ష్యా᳚స్తాస్వేక॑ ఏ॒వర్ధో యో యజ॑తే॒ స దే॒వానాం॒ భోగా॑య భవతి
 దే॒వా వై య॒జ్ఞాద్

20 రు॒ద్రమం॒తరా॑యం॒థ్స ఆ॑ది॒త్యాన॒న్వాక్ర॑మత॒ తే ద్వి॑దేవ॒త్యా᳚న్ప్రాప॑ద్యంత॒
 తాన్న ప్రతి॒ ప్రాయ॑చ్ఛం॒తస్మా॒దపి॒ వధ్యం॒ ప్రప॑న్నం॒ న ప్రతి॒ ప్ర య॑చ్ఛంతి॒
 తస్మా᳚ద్ద్విదేవ॒త్యే᳚భ్య ఆది॒త్యో నిర్గృ॑హ్యతే॒ యదు॒చ్ఛేష॑ణా॒దజా॑యంత॒
 తస్మా॑దు॒చ్ఛేష॑ణాద్గృహ్యతే తి॒సృభి॑రృ॒గ్భిర్గృ॑హ్ణాతి మా॒తా పి॒తా
 పు॒త్రస్తదే॒వ తన్మి॑థు॒నముల్బం॒ గర్భో॑ జ॒రాయు॒ తదేవ॒ త

21 న్మి॑థు॒నం ప॒శవో॒ వా ఏ॒తే యదా॑ది॒త్య ఊర్గ్దధి॑ ద॒ధ్నా మ॑ధ్య॒తః
 శ్రీ॑ణా॒త్యూర్జ॑మే॒వ ప॑శూ॒నాం మ॑ధ్య॒తో ద॑ధాతి శృతాతం॒క్యే॑న మేధ్య॒త్వాయ॒
 తస్మా॑దా॒మా ప॒క్వం దు॑హే ప॒శవో॒ వా ఏ॒తే యదా॑ది॒త్యః ప॑రి॒శ్రిత్య॑ గృహ్ణాతి
 ప్రతి॒రుధ్యై॒వాస్మై॑ ప॒శూన్గృ॑హ్ణాతి ప॒శవో॒ వా ఏ॒తే యదా॑ది॒త్య ఏ॒ష రు॒ద్రో
 యద॒గ్నిః ప॑రి॒శ్రిత్య॑ గృహ్ణాతి రు॒ద్రాదే॒వ ప॒శూనం॒తర్ద॑ధా

22 త్యే॒ష వై వివ॑స్వానాది॒త్యో యదు॑పాꣳశు॒సవ॑నః॒ స ఏ॒తమే॒వ సో॑మపీ॒థం
 పరి॑ శయ॒ ఆ తృ॑తీయసవ॒నాద్వివ॑స్వ ఆదిత్యై॒ష తే॑ సోమపీ॒థ ఇత్యా॑హ॒
 వివ॑స్వంతమే॒వాది॒త్యꣳ సో॑మపీ॒థేన॒ సమ॑ర్ధయతి॒ యా ది॒వ్యా వృష్టి॒స్తయా᳚
 త్వా శ్రీణా॒మీతి॒ వృష్టి॑కామస్య శ్రీణీయా॒ద్వృష్టి॑మే॒వావ॑ రుంధే॒ యది॑
 తా॒జక్ ప్ర స్కందే॒ద్వర్షు॑కః ప॒ర్జన్యః॑ స్యా॒ద్యది॑ చి॒రమవ॑ర్షుకో॒
 న సా॑దయ॒త్యస॑న్నా॒ద్ధి ప్ర॒జాః ప్ర॒జాయం॑తే॒ నాను॒ వష॑ట్కరోతి॒
 యద॑నువషట్కు॒ర్యాద్రు॒ద్రం ప్ర॒జా అ॒న్వవ॑సృజే॒న్న హు॒త్వాన్వీ᳚క్షేత॒
 యద॒న్వీక్షే॑త॒ చక్షు॑రస్య ప్ర॒మాయు॑కగ్గ్ స్యా॒త్తస్మా॒న్నాన్వీక్ష్యః॑ .. 6. 5. 6..

 ఏ॒వ య॒జ్ఞాజ్జ॒రాయు॒ తదే॒వ తదం॒తర్ద॑ధాతి॒ న స॒ప్తవిꣳ॑శతిశ్చ .. 6. 5. 6..

23 అం॒త॒ర్యా॒మ॒పా॒త్రేణ॑ సావి॒త్రమా᳚గ్రయ॒ణాద్గృ॑హ్ణాతి ప్ర॒జాప॑తి॒ర్వా
 ఏ॒ష యదా᳚గ్రయ॒ణః ప్ర॒జానాం᳚ ప్ర॒జన॑నాయ॒ న సా॑దయ॒త్యస॑న్నా॒ద్ధి
 ప్ర॒జాః ప్ర॒జాయం॑తే॒ నాను॒ వష॑ట్కరోతి॒ యద॑నువషట్కు॒ర్యాద్రు॒ద్రం ప్ర॒జా
 అ॒న్వవ॑సృజేదే॒ష వై గా॑య॒త్రో దే॒వానాం॒ యథ్స॑వి॒తైష గా॑యత్రి॒యై లో॒కే
 గృ॑హ్యతే॒ యదా᳚గ్రయ॒ణో యదం॑తర్యామపా॒త్రేణ॑ సావి॒త్రమా᳚గ్రయ॒ణాద్గృ॒హ్ణాతి॒
 స్వాదే॒వైనం॒ యోనే॒ర్నిర్గృ॑హ్ణాతి॒ విశ్వే॑

24 దే॒వాస్తృ॒తీయ॒ꣳ॒ సవ॑నం॒ నోద॑యచ్ఛం॒తే స॑వి॒తారం॑
 ప్రాతఃసవ॒నభా॑గ॒ꣳ॒ సంతం॑ తృతీయసవ॒నమ॒భి పర్య॑ణయం॒తతో॒ వై
 తే తృ॒తీయ॒ꣳ॒ సవ॑న॒ముద॑యచ్ఛ॒న్॒, యత్తృ॑తీయసవ॒నే సా॑వి॒త్రో
 గృ॒హ్యతే॑ తృ॒తీయ॑స్య॒ సవ॑న॒స్యోద్య॑త్యై సవితృపా॒త్రేణ॑ వైశ్వదే॒వం
 క॒లశా᳚ద్గృహ్ణాతి వైశ్వదే॒వ్యో॑ వై ప్ర॒జా వై᳚శ్వదే॒వః క॒లశః॑ సవి॒తా
 ప్ర॑స॒వానా॑మీశే॒ యథ్స॑వితృపా॒త్రేణ॑ వైశ్వదే॒వం క॒లశా᳚ద్గృ॒హ్ణాతి॑
 సవి॒తృప్ర॑సూత ఏ॒వాస్మై᳚ ప్ర॒జాః ప్ర

25 జ॑నయతి॒ సోమే॒ సోమ॑మ॒భి గృ॑హ్ణాతి॒ రేత॑ ఏ॒వ తద్ద॑ధాతి సు॒శర్మా॑సి
 సుప్రతిష్ఠా॒న ఇత్యా॑హ॒ సోమే॒ హి సోమ॑మభిగృ॒హ్ణాతి॒ ప్రతి॑ష్ఠిత్యా ఏ॒తస్మి॒న్వా అపి॒
 గ్రహే॑ మను॒ష్యే᳚భ్యో దే॒వేభ్యః॑ పి॒తృభ్యః॑ క్రియతే సు॒శర్మా॑సి సుప్రతిష్ఠా॒న
 ఇత్యా॑హ మను॒ష్యే᳚భ్య ఏ॒వైతేన॑ కరోతి బృ॒హదిత్యా॑హ దే॒వేభ్య॑ ఏ॒వైతేన॑
 కరోతి॒ నమ॒ ఇత్యా॑హ పి॒తృభ్య॑ ఏ॒వైతేన॑ కరోత్యే॒తావ॑తీ॒ర్వై దే॒వతా॒స్తాభ్య॑
 ఏ॒వైన॒ꣳ॒ సర్వా᳚భ్యో గృహ్ణాత్యే॒ష తే॒ యోని॒ర్విశ్వే᳚భ్యస్త్వా దే॒వేభ్య॒ ఇత్యా॑హ
 వైశ్వదే॒వో హ్యే॑షః .. 6. 5. 7.. విశ్వే॒ ప్ర పి॒తృభ్య॑ ఏ॒వైతేన॑ కరో॒త్యేకా॒న్న
 విꣳ॑శ॒తిశ్చ॑ .. 6. 5. 7..

26 ప్రా॒ణో వా ఏ॒ష యదు॑పా॒ꣳ॒శుర్యదు॑పాꣳశుపా॒త్రేణ॑
 ప్రథ॒మశ్చో᳚త్త॒మశ్చ॒ గ్రహౌ॑ గృ॒హ్యేతే᳚ ప్రా॒ణమే॒వాను॑ ప్ర॒యంతి॑
 ప్రా॒ణమనూద్యం॑తి ప్ర॒జాప॑తి॒ర్వా ఏ॒ష యదా᳚గ్రయ॒ణః ప్రా॒ణ ఉ॑పా॒ꣳ॒శుః పత్నీః᳚
 ప్ర॒జాః ప్ర జ॑నయంతి॒ యదు॑పాꣳశుపా॒త్రేణ॑ పాత్నీవ॒తమా᳚గ్రయ॒ణాద్గృ॒హ్ణాతి॑
 ప్ర॒జానాం᳚ ప్ర॒జన॑నాయ॒ తస్మా᳚త్ప్రా॒ణం ప్ర॒జా అను॒ ప్ర జా॑యంతే దే॒వా వా ఇ॒త
 ఇ॑తః॒ పత్నీః᳚ సువ॒ర్గం

27 లో॒కమ॑జిగాꣳసం॒తే సు॑వ॒ర్గం లో॒కం న ప్రాజా॑నం॒త ఏ॒తం
 పా᳚త్నీవ॒తమ॑పశ్యం॒తమ॑గృహ్ణత॒ తతో॒ వై తే సు॑వ॒ర్గం లో॒కం ప్రాజా॑న॒న్॒,
 యత్పా᳚త్నీవ॒తో గృ॒హ్యతే॑ సువ॒ర్గస్య॑ లో॒కస్య॒ ప్రజ్ఞా᳚త్యై॒ స సోమో॒
 నాతి॑ష్ఠత స్త్రీ॒భ్యో గృ॒హ్యమా॑ణ॒స్తం ఘృ॒తం వజ్రం॑ కృ॒త్వాఘ్నం॒తం
 నిరిం॑ద్రియం భూ॒తమ॑గృహ్ణం॒తస్మా॒థ్స్త్రియో॒ నిరిం॑ద్రియా॒ అదా॑యాదీ॒రపి॑
 పా॒పాత్పు॒ꣳ॒స ఉప॑స్తితరం

28 వదంతి॒ యద్ఘృ॒తేన॑ పాత్నీవ॒తగ్గ్ శ్రీ॒ణాతి॒ వజ్రే॑ణై॒వైనం॒ వశే॑
 కృ॒త్వా గృ॑హ్ణాత్యుపయా॒మగృ॑హీతో॒ఽసీత్యా॑హే॒యం వా ఉ॑పయా॒మస్తస్మా॑ది॒మాం
 ప్ర॒జా అను॒ ప్ర జా॑యంతే॒ బృహ॒స్పతి॑సుతస్య త॒ ఇత్యా॑హ॒ బ్రహ్మ॒ వై దే॒వానాం॒
 బృహ॒స్పతి॒ర్బ్రహ్మ॑ణై॒వాస్మై᳚ ప్ర॒జాః ప్ర జ॑నయతీందో॒ ఇత్యా॑హ॒ రేతో॒ వా ఇందూ॒
 రేత॑ ఏ॒వ తద్ద॑ధాతీంద్రియావ॒ ఇ

29 త్యా॑హ ప్ర॒జా వా ఇం॑ద్రి॒యం ప్ర॒జా ఏ॒వాస్మై॒ ప్ర జ॑నయ॒త్యగ్నా 3 ఇత్యా॑హా॒గ్నిర్వై
 రే॑తో॒ధాః పత్నీ॑వ॒ ఇత్యా॑హ మిథున॒త్వాయ॑ స॒జూర్దే॒వేన॒ త్వష్ట్రా॒ సోమం॑
 పి॒బేత్యా॑హ॒ త్వష్టా॒ వై ప॑శూ॒నాం మి॑థు॒నానాꣳ॑ రూప॒కృద్రూ॒పమే॒వ
 ప॒శుషు॑ దధాతి దే॒వా వై త్వష్టా॑రమజిఘాꣳసం॒థ్స పత్నీః॒ ప్రాప॑ద్యత॒
 తం న ప్రతి॒ ప్రాయ॑చ్ఛం॒తస్మా॒దపి॒

30 వధ్యం॒ ప్రప॑న్నం॒ న ప్రతి॒ ప్ర య॑చ్ఛంతి॒ తస్మా᳚త్పాత్నీవ॒తే
 త్వష్టేఽపి॑ గృహ్యతే॒ న సా॑దయ॒త్యస॑న్నా॒ద్ధి ప్ర॒జాః ప్ర॒జాయం॑తే॒ నాను॒
 వష॑ట్కరోతి॒ యద॑నువషట్కు॒ర్యాద్రు॒ద్రం ప్ర॒జా అ॒న్వవ॑సృజే॒ద్యన్నాను॑
 వషట్కు॒ర్యాదశాం᳚తమ॒గ్నీథ్సోమం॑ భక్షయేదుపా॒గ్॒శ్వను॒ వష॑ట్కరోతి॒ న రు॒ద్రం
 ప్ర॒జా అ॑న్వవసృ॒జతి॑ శాం॒తమ॒గ్నీథ్సోమం॑ భక్షయ॒త్యగ్నీ॒న్నేష్టు॑రు॒పస్థ॒మా
 సీ॑ద॒

31 నేష్టః॒ పత్నీ॑ము॒దాన॒యేత్యా॑హా॒గ్నీదే॒వ నేష్ట॑రి॒ రేతో॒ దధా॑తి॒ నేష్టా॒
 పత్ని॑యాముద్గా॒త్రా సం ఖ్యా॑పయతి ప్ర॒జాప॑తి॒ర్వా ఏ॒ష యదు॑ద్గా॒తా ప్ర॒జానాం᳚
 ప్ర॒జన॑నాయా॒ప ఉప॒ ప్ర వ॑ర్తయతి॒ రేత॑ ఏ॒వ తథ్సిం॑చత్యూ॒రుణోప॒ ప్ర
 వ॑ర్తయత్యూ॒రుణా॒ హి రేతః॑ సి॒చ్యతే॑ నగ్నం॒ కృత్యో॒రుముప॒ ప్ర వ॑ర్తయతి య॒దా
 హి న॒గ్న ఊ॒రుర్భవ॒త్యథ॑ మిథు॒నీ భ॑వ॒తోఽథ॒ రేతః॑ సిచ్య॒తేఽథ॑
 ప్ర॒జాః ప్ర జా॑యంతే .. 6. 5. 8.. పత్నీః᳚ సువ॒ర్గముప॑స్తితరమింద్రియావ॒ ఇత్యపి॑
 సీద మిథు॒న్య॑ష్టౌ చ॑ .. 6. 5. 8..

32 ఇంద్రో॑ వృ॒త్రమ॑హం॒తస్య॑ శీర్షకపా॒లముదౌ᳚బ్జ॒థ్స ద్రో॑ణకల॒శో॑ఽభవ॒త్
 తస్మా॒థ్సోమః॒ సమ॑స్రవ॒థ్స హా॑రియోజ॒నో॑ఽభవ॒త్తం వ్య॑చికిథ్సజ్జు॒హవా॒నీ 3
 మా హౌ॒షా 3 మితి॒ సో॑ఽమన్యత॒ యద్ధో॒ష్యామ్యా॒మꣳ హో᳚ష్యామి॒ యన్న హో॒ష్యామి॑
 యజ్ఞవేశ॒సం క॑రిష్యా॒మీతి॒ తమ॑ధ్రియత॒ హోతు॒ꣳ॒ సో᳚ఽగ్నిర॑బ్రవీ॒న్న
 మయ్యా॒మꣳ హో᳚ష్య॒సీతి॒ తం ధా॒నాభి॑రశ్రీణా॒త్

33 తꣳ శృ॒తం భూ॒తమ॑జుహో॒ద్యద్ధా॒నాభి॑ర్ హారియోజ॒నగ్గ్
 శ్రీ॒ణాతి॑ శృత॒త్వాయ॑ శృ॒తమే॒వైనం॑ భూ॒తం జు॑హోతి బ॒హ్వీభిః॑
 శ్రీణాత్యే॒తావ॑తీరే॒వాస్యా॒ముష్మి॑3ꣳల్లో॒కే కా॑మ॒దుఘా॑ భవం॒త్యథో॒
 ఖల్వా॑హురే॒తా వా ఇంద్ర॑స్య॒ పృశ్న॑యః కామ॒దుఘా॒ యద్ధా॑రియోజ॒నీరితి॒
 తస్మా᳚ద్బ॒హ్వీభిః॑ శ్రీణీయాదృక్సా॒మే వా ఇంద్ర॑స్య॒ హరీ॑ సోమ॒పానౌ॒ తయోః᳚
 పరి॒ధయ॑ ఆ॒ధానం॒ యదప్ర॑హృత్య పరి॒ధీంజు॑హు॒యాదం॒తరా॑ధానాభ్యాం

34 ఘా॒సం ప్ర య॑చ్ఛేత్ప్ర॒హృత్య॑ పరి॒ధీంజు॑హోతి॒ నిరా॑ధానాభ్యామే॒వ ఘా॒సం
 ప్ర య॑చ్ఛత్యున్నే॒తా జు॑హోతి యా॒తయా॑మేవ॒ హ్యే॑తర్హ్య॑ధ్వ॒ర్యుః స్వ॒గాకృ॑తో॒
 యద॑ధ్వ॒ర్యుర్జు॑హు॒యాద్యథా॒ విము॑క్తం॒ పున॑ర్యు॒నక్తి॑ తా॒దృగే॒వ
 తచ్ఛీ॒ర్॒షన్న॑ధి ని॒ధాయ॑ జుహోతి శీర్ష॒తో హి స స॒మభ॑వద్వి॒క్రమ్య॑ జుహోతి
 వి॒క్రమ్య॒ హీంద్రో॑ వృ॒త్రమహం॒థ్సమృ॑ద్ధ్యై ప॒శవో॒ వై హా॑రియోజ॒నీర్యథ్సం॑
 భిం॒ద్యాదల్పా॑

35 ఏనం ప॒శవో॑ భుం॒జంత॒ ఉప॑ తిష్ఠేర॒న్॒, యన్న సం॑భిం॒ద్యాద్బ॒హవ॑ ఏనం
 ప॒శవోఽభుం॑జంత॒ ఉప॑ తిష్ఠేర॒న్మన॑సా॒ సంబా॑ధత ఉ॒భయం॑ కరోతి బ॒హవ॑
 ఏ॒వైనం॑ ప॒శవో॑ భుం॒జంత॒ ఉప॑ తిష్ఠంత ఉన్నే॒తర్యు॑పహ॒వమి॑చ్ఛంతే॒
 య ఏ॒వ తత్ర॑ సోమపీ॒థస్తమే॒వావ॑ రుంధత ఉత్తరవే॒ద్యాం ని వ॑పతి ప॒శవో॒
 వా ఉ॑త్తరవే॒దిః ప॒శవో॑ హారియోజ॒నీః ప॒శుష్వే॒వ ప॒శూన్ప్రతి॑ ష్ఠాపయంతి ..

 6. 5. 9.. అ॒శ్రీ॒ణా॒దం॒తరా॑ధానాభ్యా॒మల్పాః᳚ స్థాపయంతి .. 6. 5. 9..

36 గ్రహా॒న్॒, వా అను॑ ప్ర॒జాః ప॒శవః॒ ప్ర జా॑యంత ఉపాగ్శ్వంతర్యా॒మావ॑జా॒వయః॑
 శు॒క్రామం॒థినౌ॒ పురు॑షా ఋతుగ్ర॒హానేక॑శఫా ఆదిత్యగ్ర॒హం గావ॑
 ఆదిత్యగ్ర॒హో భూయి॑ష్ఠాభిరృ॒గ్భిర్గృ॑హ్యతే॒ తస్మా॒ద్గావః॑ పశూ॒నాం
 భూయి॑ష్ఠా॒ యత్త్రిరు॑పా॒ꣳ॒శుꣳ హస్తే॑న విగృ॒హ్ణాతి॒ తస్మా॒ద్ద్వౌ త్రీన॒జా
 జ॒నయ॒త్యథావ॑యో॒ భూయ॑సీః పి॒తా వా ఏ॒ష యదా᳚గ్రయ॒ణః పు॒త్రః క॒లశో॒
 యదా᳚గ్రయ॒ణ ఉ॑ప॒దస్యే᳚త్క॒లశా᳚ద్గృహ్ణీయా॒ద్యథా॑ పి॒తా

37 పు॒త్రం క్షి॒త ఉ॑ప॒ధావ॑తి తా॒దృగే॒వ తద్యత్క॒లశ॑
 ఉప॒దస్యే॑దాగ్రయ॒ణాద్గృ॑హ్ణీయా॒ద్యథా॑ పు॒త్రః పి॒తరం॑ క్షి॒త ఉ॑ప॒ధావ॑తి
 తా॒దృగే॒వ తదా॒త్మా వా ఏ॒ష య॒జ్ఞస్య॒ యదా᳚గ్రయ॒ణో యద్గ్రహో॑ వా క॒లశో॑
 వోప॒దస్యే॑దాగ్రయ॒ణాద్గృ॑హ్ణీయాదా॒త్మన॑ ఏ॒వాధి॑ య॒జ్ఞం నిష్క॑రో॒త్యవి॑జ్ఞాతో॒
 వా ఏ॒ష గృ॑హ్యతే॒ యదా᳚గ్రయ॒ణః స్థా॒ల్యా గృ॒హ్ణాతి॑ వాయ॒వ్యే॑న జుహోతి॒ తస్మా॒ద్

38 గర్భే॒ణావి॑జ్ఞాతేన బ్రహ్మ॒హావ॑భృ॒థమ వ॑యంతి॒ పరా᳚
 స్థా॒లీరస్యం॒త్యుద్వా॑య॒వ్యా॑ని హరంతి॒ తస్మా॒థ్స్త్రియం॑ జా॒తాం
 పరా᳚స్యం॒త్యుత్పుమాꣳ॑సꣳ హరంతి॒ యత్పు॑రో॒రుచ॒మాహ॒ యథా॒ వస్య॑స
 ఆ॒హర॑తి తా॒దృగే॒వ తద్యద్గ్రహం॑ గృ॒హ్ణాతి॒ యథా॒ వస్య॑స ఆ॒హృత్య॒
 ప్రాహ॑ తా॒దృగే॒వ తద్యథ్సా॒దయ॑తి యథా॒ వస్య॑స ఉపని॒ధాయా॑ప॒క్రామ॑తి
 తా॒దృగే॒వ తద్యద్వై య॒జ్ఞస్య॒ సామ్నా॒ యజు॑షా క్రి॒యతే॑ శిథి॒లం తద్యదృ॒చా
 తద్దృ॒ఢం పు॒రస్తా॑దుపయామా॒ యజు॑షా గృహ్యంత ఉ॒పరి॑ష్టాదుపయామా ఋ॒చా
 య॒జ్ఞస్య॒ ధృత్యై᳚ .. 6. 5. 10.. యథా॑ పి॒తా తస్మా॑దప॒క్రామ॑తి తా॒దృగే॒వ
 తద్యద॒ష్టాద॑శ చ .. 6. 5. 10..

39 ప్రాన్యాని॒ పాత్రా॑ణి యు॒జ్యంతే॒ నాన్యాని॒ యాని॑ పరా॒చీనా॑ని ప్రయు॒జ్యంతే॒ఽముమే॒వ
 తైర్లో॒కమ॒భి జ॑యతి॒ పరా॑ఙివ॒ హ్య॑సౌ లో॒కో యాని॒ పునః॑ ప్రయు॒జ్యంత॑
 ఇ॒మమే॒వ తైర్లో॒కమ॒భి జ॑యతి॒ పునః॑పునరివ॒ హ్య॑యం లో॒కః ప్రాన్యాని॒ పాత్రా॑ణి
 యు॒జ్యంతే॒ నాన్యాని॒ యాని॑ పరా॒చీనా॑ని ప్రయు॒జ్యంతే॒ తాన్యన్వోష॑ధయః॒ పరా॑
 భవంతి॒ యాని॒ పునః॑

40 ప్రయు॒జ్యంతే॒ తాన్యన్వోష॑ధయః॒ పున॒రా భ॑వంతి॒ ప్రాన్యాని॒ పాత్రా॑ణి యు॒జ్యంతే॒
 నాన్యాని॒ యాని॑ పరా॒చీనా॑ని ప్రయు॒జ్యంతే॒ తాన్యన్వా॑ర॒ణ్యాః ప॒శవోఽర॑ణ్య॒మప॑
 యంతి॒ యాని॒ పునః॑ ప్రయు॒జ్యంతే॒ తాన్యను॑ గ్రా॒మ్యాః ప॒శవో॒ గ్రామ॑ము॒పావ॑యంతి॒
 యో వై గ్రహా॑ణాం ని॒దానం॒ వేద॑ ని॒దాన॑వాన్భవ॒త్యాజ్య॒మిత్యు॒క్థం తద్వై గ్రహా॑ణాం
 ని॒దానం॒ యదు॑పా॒ꣳ॒శు శꣳస॑తి॒ త

41 దు॑పాగ్శ్వంతర్యా॒మయో॒ర్యదు॒చ్చైస్తదిత॑రేషాం॒ గ్రహా॑ణామే॒తద్వై గ్రహా॑ణాం
 ని॒దానం॒ య ఏ॒వం వేద॑ ని॒దాన॑వాన్భవతి॒ యో వై గ్రహా॑ణాం మిథు॒నం వేద॒ ప్ర
 ప్ర॒జయా॑ ప॒శుభి॑ర్మిథు॒నైర్జా॑యతే స్థా॒లీభి॑ర॒న్యే గ్రహా॑ గృ॒హ్యంతే॑
 వాయ॒వ్యై॑ర॒న్య ఏ॒తద్వై గ్రహా॑ణాం మిథు॒నం య ఏ॒వం వేద॒ ప్ర ప్ర॒జయా॑
 ప॒శుభి॑ర్మిథు॒నైర్జా॑యత॒ ఇంద్ర॒స్త్వష్టుః॒ సోమ॑మభీ॒షహా॑పిబ॒థ్స విష్వ॒ఙ్

42 వ్యా᳚ర్చ్ఛ॒థ్స ఆ॒త్మన్నా॒రమ॑ణం॒ నావిం॑ద॒థ్స ఏ॒తాన॑నుసవ॒నం
 పు॑రో॒డాశా॑నపశ్య॒త్తాన్నిర॑వప॒త్తైర్వై స ఆ॒త్మన్నా॒రమ॑ణమకురుత॒
 తస్మా॑దనుసవ॒నం పు॑రో॒డాశా॒ నిరు॑ప్యంతే॒ తస్మా॑దనుసవ॒నం పు॑రో॒డాశా॑నాం॒
 ప్రాశ్నీ॑యాదా॒త్మన్నే॒వారమ॑ణం కురుతే॒ నైన॒ꣳ॒ సోమోఽతి॑ పవతే బ్రహ్మవా॒దినో॑
 వదంతి॒ నర్చా న యజు॑షా పం॒క్తిరా᳚ప్య॒తేఽథ॒ కిం య॒జ్ఞస్య॑ పాంక్త॒త్వమితి॑
 ధా॒నాః క॑రం॒భః ప॑రివా॒పః పు॑రో॒డాశః॑ పయ॒స్యా॑ తేన॑ పం॒క్తిరా᳚ప్యతే॒
 తద్య॒జ్ఞస్య॑ పాంక్త॒త్వం .. 6. 5. 11.. భ॒వం॒తి॒ యాని॒ పునః॒ శꣳస॑తి॒
 తద్విష్వం॒కిం చతు॑ర్దశ చ .. 6. 5. 11..

 ఇంద్రో॑ వృ॒త్రాయాయు॒ర్వై య॒జ్ఞేన॑ సువ॒ర్గాయేంద్రో॑ మ॒రుద్భి॒రది॑తిరంతర్యామ
పా॒త్రేణ॑ ప్రా॒ణ ఉ॑పా॒ꣳ॒శుపా॒త్రేణేంద్రో॑ వృ॒త్రమ॑హం॒తస్య॒
గ్రహా॒న్ప్రాన్యాన్యేకా॑దశ ..

 ఇంద్రో॑ వృ॒త్రాయ॒ పున॑ర్ ఋ॒తునా॑హ మిథు॒నం ప॒శవో॒ నేష్టః॒
పత్నీ॑ముపాగ్శ్వంతర్యా॒మయో॒ర్ద్వి చ॑త్వారిꣳశత్ ..

 ఇంద్రో॑ వృ॒త్రాయ॑ పాంక్త॒త్వం ..

షష్ఠకాండే షష్ఠః ప్రశ్నః 6 

1 సు॒వ॒ర్గాయ॒ వా ఏ॒తాని॑ లో॒కాయ॑ హూయంతే॒ యద్దా᳚క్షి॒ణాని॒ ద్వాభ్యాం॒ గార్హ॑పత్యే
   జుహోతి ద్వి॒పాద్యజ॑మానః॒ ప్రతి॑ష్ఠిత్యా॒ ఆగ్నీ᳚ధ్రే జుహోత్యం॒తరి॑క్ష ఏ॒వా
   క్ర॑మతే॒ సదో॒ఽభ్యైతి॑ సువ॒ర్గమే॒వైనం॑ లో॒కం గ॑మయతి సౌ॒రీభ్యా॑మృ॒గ్భ్యాం
   గార్హ॑పత్యే జుహోత్య॒ముమే॒వైనం॑ లో॒కꣳ స॒మారో॑హయతి॒ నయ॑వత్య॒ర్చాగ్నీ᳚ధ్రే
   జుహోతి సువ॒ర్గస్య॑ లో॒కస్యా॒భినీ᳚త్యై॒ దివం॑ గచ్ఛ॒ సువః॑ ప॒తేతి॒
   హిర॑ణ్యꣳ

2 హు॒త్వోద్గృ॑హ్ణాతి సువ॒ర్గమే॒వైనం॑ లో॒కం గ॑మయతి రూ॒పేణ॑ వో
   రూ॒పమ॒భ్యైమీత్యా॑హ రూ॒పేణ॒ హ్యా॑సాꣳ రూ॒పమ॒భ్యైతి॒ యద్ధిర॑ణ్యేన తు॒థో
   వో॑ వి॒శ్వవే॑దా॒ వి భ॑జ॒త్విత్యా॑హ తు॒థో హ॑ స్మ॒ వై వి॒శ్వవే॑దా దే॒వానాం॒
   దక్షి॑ణా॒ వి భ॑జతి॒ తేనై॒వైనా॒ వి భ॑జత్యే॒తత్తే॑ అగ్నే॒ రాధ॒

3 ఐతి॒ సోమ॑చ్యుత॒మిత్యా॑హ॒ సోమ॑చ్యుత॒గ్గ్॒ హ్య॑స్య॒ రాధ॒ ఐతి॒ తన్మి॒త్రస్య॑
   ప॒థా న॒యేత్యా॑హ॒ శాంత్యా॑ ఋ॒తస్య॑ ప॒థా ప్రేత॑ చం॒ద్రద॑క్షిణా॒
   ఇత్యా॑హ స॒త్యం వా ఋ॒తꣳ స॒త్యేనై॒వైనా॑ ఋ॒తేన॒ వి భ॑జతి య॒జ్ఞస్య॑
   ప॒థా సు॑వి॒తా నయం॑తీ॒రిత్యా॑హ య॒జ్ఞస్య॒ హ్యే॑తాః ప॒థా యంతి॒ యద్దక్షి॑ణా
   బ్రాహ్మ॒ణమ॒ద్య రా᳚ధ్యాస॒

4 మృషి॑మార్షే॒యమిత్యా॑హై॒ష వై బ్రా᳚హ్మ॒ణ ఋషి॑రార్షే॒యో యః
   శు॑శ్రు॒వాంతస్మా॑దే॒వమా॑హ॒ వి సువః॒ పశ్య॒ వ్యం॑తరి॑క్ష॒మిత్యా॑హ
   సువ॒ర్గమే॒వైనం॑ లో॒కం గ॑మయతి॒ యత॑స్వ సద॒స్యై॑రిత్యా॑హ
   మిత్ర॒త్వాయా॒స్మద్దా᳚త్రా దేవ॒త్రా గ॑చ్ఛత॒ మధు॑మతీః ప్ర దా॒తార॒మా
   వి॑శ॒తేత్యా॑హ వ॒యమి॒హ ప్ర॑దా॒తారః॒ స్మో᳚ఽస్మాన॒ముత్ర॒ మధు॑మతీ॒రా
   వి॑శ॒తేతి॒

5 వావైతదా॑హ॒ హిర॑ణ్యం దదాతి॒ జ్యోతి॒ర్వై హిర॑ణ్యం॒ జ్యోతి॑రే॒వ పు॒రస్తా᳚ద్ధత్తే
 సువ॒ర్గస్య॑ లో॒కస్యాను॑ఖ్యాత్యా అ॒గ్నీధే॑ దదాత్య॒గ్నిము॑ఖానే॒వర్తూన్ప్రీ॑ణాతి
 బ్ర॒హ్మణే॑ దదాతి॒ ప్రసూ᳚త్యై॒ హోత్రే॑ దదాత్యా॒త్మా వా ఏ॒ష య॒జ్ఞస్య॒
 యద్ధోతా॒త్మాన॑మే॒వ య॒జ్ఞస్య॒ దక్షి॑ణాభిః॒ సమ॑ర్ధయతి ..

 6. 6. 1.. హిర॑ణ్య॒ꣳ॒ రాధో॑ రాధ్యాసమ॒ముత్ర॒ మధు॑మతీ॒రా
 వి॑శ॒తేత్య॒ష్టాత్రిꣳ॑శచ్చ .. 6. 6. 1..

6 స॒మి॒ష్ట॒య॒జూꣳషి॑ జుహోతి య॒జ్ఞస్య॒ సమి॑ష్ట్యై॒ యద్వై య॒జ్ఞస్య॑
 క్రూ॒రం యద్విలి॑ష్టం॒ యద॒త్యేతి॒ యన్నాత్యేతి॒ యద॑తిక॒రోతి॒ యన్నాపి॑ క॒రోతి॒
 తదే॒వ తైః ప్రీ॑ణాతి॒ నవ॑ జుహోతి॒ నవ॒ వై పురు॑షే ప్రా॒ణాః పురు॑షేణ య॒జ్ఞః
 సం మి॑తో॒ యావా॑నే॒వ య॒జ్ఞస్తం ప్రీ॑ణాతి॒ షడృగ్మి॑యాణి జుహోతి॒ షడ్వా ఋ॒తవ॑
 ఋ॒తూనే॒వ ప్రీ॑ణాతి॒ త్రీణి॒ యజూꣳ॑షి॒

7 త్రయ॑ ఇ॒మే లో॒కా ఇ॒మానే॒వ లో॒కాన్ప్రీ॑ణాతి॒ యజ్ఞ॑ య॒జ్ఞం గ॑చ్ఛ య॒జ్ఞప॑తిం
 గ॒చ్ఛేత్యా॑హ య॒జ్ఞప॑తిమే॒వైనం॑ గమయతి॒ స్వాం యోనిం॑ గ॒చ్ఛేత్యా॑హ॒
 స్వామే॒వైనం॒ యోనిం॑ గమయత్యే॒ష తే॑ య॒జ్ఞో య॑జ్ఞపతే స॒హసూ᳚క్తవాకః సు॒వీర॒
 ఇత్యా॑హ॒ యజ॑మాన ఏ॒వ వీ॒ర్యం॑ దధాతి వాసి॒ష్ఠో హ॑ సాత్యహ॒వ్యో దే॑వభా॒గం
 ప॑ప్రచ్ఛ॒ యథ్సృంజ॑యాన్బహుయా॒జినోఽయీ॑యజో య॒జ్ఞే

8 య॒జ్ఞం ప్రత్య॑తిష్ఠి॒పా 3 య॒జ్ఞప॒తా 3 వితి॒ స హో॑వాచ య॒జ్ఞపతా॒వితి॑
 స॒త్యాద్వై సృంజ॑యాః॒ పరా॑ బభూవు॒రితి॑ హోవాచ య॒జ్ఞే వావ య॒జ్ఞః
 ప్ర॑తి॒ష్ఠాప్య॑ ఆసీ॒ద్యజ॑మాన॒స్యాప॑రాభావా॒యేతి॒ దేవా॑ గాతువిదో గా॒తుం వి॒త్త్వా
 గా॒తుమి॒తేత్యా॑హ య॒జ్ఞ ఏ॒వ య॒జ్ఞం ప్రతి॑ ష్ఠాపయతి॒ యజ॑మాన॒స్యాప॑రాభావాయ
 .. 6. 6. 2.. యజూꣳ॑షి య॒జ్ఞ ఏక॑చత్వారిꣳశచ్చ .. 6. 6. 2..

9 అ॒వ॒భృ॒థ॒య॒జూꣳషి॑ జుహోతి॒ యదే॒వార్వా॒చీన॒మేక॑హాయనా॒దేనః॑
 క॒రోతి॒ తదే॒వ తైరవ॑ యజతే॒ఽపో॑ఽవభృ॒థమవై᳚త్య॒ప్సు వై వరు॑ణః
 సా॒క్షాదే॒వ వరు॑ణ॒మవ॑ యజతే॒ వర్త్మ॑నా॒ వా అ॒న్విత్య॑ య॒జ్ఞꣳ
 రక్షాꣳ॑సి జిఘాꣳసంతి॒ సామ్నా᳚ ప్రస్తో॒తాన్వవై॑తి॒ సామ॒ వై ర॑క్షో॒హా
 రక్ష॑సా॒మప॑హత్యై॒ త్రిర్ని॒ధన॒ముపై॑తి॒ త్రయ॑ ఇ॒మే లో॒కా ఏ॒భ్య ఏ॒వ
 లో॒కేభ్యో॒ రక్షా॒గ్॒

10 స్యప॑ హంతి॒ పురు॑షః పురుషో ని॒ధన॒ముపై॑తి॒ పురు॑షః పురుషో॒ హి
 ర॑క్ష॒స్వీ రక్ష॑సా॒మప॑హత్యా ఉ॒రుꣳ హి రాజా॒ వరు॑ణశ్చ॒కారేత్యా॑హ॒
 ప్రతి॑ష్ఠిత్యై శ॒తం తే॑ రాజన్భి॒షజః॑ స॒హస్ర॒మిత్యా॑హ భేష॒జమే॒వాస్మై॑
 కరోత్య॒భిష్ఠి॑తో॒ వరు॑ణస్య॒ పాశ॒ ఇత్యా॑హ వరుణపా॒శమే॒వాభి తి॑ష్ఠతి
 బ॒ర్॒హిర॒భి జు॑హో॒త్యాహు॑తీనాం॒ ప్రతి॑ష్ఠిత్యా॒ అథో॑ అగ్ని॒వత్యే॒వ
 జు॑హో॒త్యప॑బర్హిషః ప్రయా॒జాన్

11 య॑జతి ప్ర॒జా వై బ॒ర్॒హిః ప్ర॒జా ఏ॒వ వ॑రుణపా॒శాన్ముం॑చ॒త్యాజ్య॑భాగౌ
 యజతి య॒జ్ఞస్యై॒వ చక్షు॑షీ॒ నాంతరే॑తి॒ వరు॑ణం యజతి
 వరుణపా॒శాదే॒వైనం॑ ముంచత్య॒గ్నీవరు॑ణౌ యజతి సా॒క్షాదే॒వైనం॑
 వరుణపా॒శాన్ముం॑చ॒త్యప॑బర్హిషావనూయా॒జౌ య॑జతి ప్ర॒జా వై బ॒ర్॒హిః ప్ర॒జా
 ఏ॒వ వ॑రుణపా॒శాన్ముం॑చతి చ॒తురః॑ ప్రయా॒జాన్, య॑జతి॒ ద్వావ॑నూయా॒జౌ షట్థ్సం
 ప॑ద్యంతే॒ షడ్వా ఋ॒తవ॑

12 ఋ॒తుష్వే॒వ ప్రతి॑ తిష్ఠ॒త్యవ॑భృథ నిచంకు॒ణేత్యా॑హ యథోది॒తమే॒వ
 వరు॑ణ॒మవ॑ యజతే సము॒ద్రే తే॒ హృద॑యమ॒ప్స్వం॑తరిత్యా॑హ
 సము॒ద్రే హ్యం॑తర్వరు॑ణః॒ సం త్వా॑ విశం॒త్వోష॑ధీరు॒తాప॒
 ఇత్యా॑హా॒ద్భిరే॒వైన॒మోష॑ధీభిః స॒మ్యంచం॑ దధాతి॒ దేవీ॑రాప ఏ॒ష వో॒
 గర్భ॒ ఇత్యా॑హ యథాయ॒జురే॒వైతత్ప॒శవో॒ వై

13 సోమో॒ యద్భిం॑దూ॒నాం భ॒క్షయే᳚త్పశు॒మాంథ్స్యా॒ద్వరు॑ణ॒స్త్వే॑నం గృహ్ణీయా॒ద్యన్న
 భ॒క్షయే॑దప॒శుః స్యా॒న్నైనం॒ వరు॑ణో గృహ్ణీయాదుప॒స్పృశ్య॑మే॒వ
 ప॑శు॒మాన్భ॑వతి॒ నైనం॒ వరు॑ణో గృహ్ణాతి॒ ప్రతి॑యుతో॒ వరు॑ణస్య॒ పాశ॒
 ఇత్యా॑హ వరుణపా॒శాదే॒వ నిర్ము॑చ్య॒తేఽప్ర॑తీక్ష॒మా యం॑తి॒ వరు॑ణస్యాం॒తర్హి॑త్యా॒
 ఏధో᳚ఽస్యేధిషీ॒మహీత్యా॑హ స॒మిధై॒వాగ్నిం న॑మ॒స్యంత॑ ఉ॒పాయం॑తి॒ తేజో॑ఽసి॒
 తేజో॒ మయి॑ ధే॒హీత్యా॑హ॒ తేజ॑ ఏ॒వాత్మంధ॑త్తే .. 6. 6. 3.. రక్షాꣳ॑సి
 ప్రయా॒జానృ॒తవో॒ వై న॑మ॒స్యంతో॒ ద్వాద॑శ చ .. 6. 6. 3..

14 స్ఫ్యేన॒ వేది॒ముద్ధం॑తి రథా॒క్షేణ॒ వి మి॑మీతే॒ యూపం॑ మినోతి
 త్రి॒వృత॑మే॒వ వజ్రꣳ॑ సం॒భృత్య॒ భ్రాతృ॑వ్యాయ॒ ప్ర హ॑రతి॒ స్తృత్యై॒
 యదం॑తర్వే॒ది మి॑ను॒యాద్దే॑వలో॒కమ॒భి జ॑యే॒ద్యద్బ॑హిర్వే॒ది మ॑నుష్యలో॒కం
 వే᳚ద్యం॒తస్య॑ సం॒ధౌ మి॑నోత్యు॒భయో᳚ర్లో॒కయో॑ర॒భిజి॑త్యా॒ ఉప॑ర సం మితాం
 మినుయాత్పితృలో॒కకా॑మస్య రశ॒న సం॑ మితాం మనుష్యలో॒కకా॑మస్య చ॒షాల॑
 సం మితామింద్రి॒యకా॑మస్య॒ సర్వాం᳚థ్స॒మాన్ప్ర॑తి॒ష్ఠా కా॑మస్య॒ యే త్రయో॑
 మధ్య॒మాస్తాంథ్స॒మాన్ప॒శుకా॑మస్యై॒తాన్, వా

15 అను॑ ప॒శవ॒ ఉప॑ తిష్ఠంతే పశు॒మానే॒వ భ॑వతి॒
 వ్యతి॑షజే॒దిత॑రాన్ప్ర॒జయై॒వైనం॑ ప॒శుభి॒ర్వ్యతి॑షజతి॒ యం
 కా॒మయే॑త ప్ర॒మాయు॑కః స్యా॒దితి॑ గర్త॒మితం॒ తస్య॑ మినుయాదుత్తరా॒ర్ధ్యం॑
 వర్షి॑ష్ఠ॒మథ॒ హ్రసీ॑యాꣳసమే॒షా వై గ॑ర్త॒మిద్యస్యై॒వం మి॒నోతి॑
 తా॒జక్ప్ర మీ॑యతే దక్షిణా॒ర్ధ్యం॑ వర్షి॑ష్ఠం మినుయాథ్సువ॒ర్గకా॑మ॒స్యాథ॒
 హ్రసీ॑యాꣳసమా॒క్రమ॑ణమే॒వ తథ్సేతుం॒ యజ॑మానః కురుతే సువ॒ర్గస్య॑ లో॒కస్య॒
 సమ॑ష్ట్యై॒

16 యదేక॑స్మి॒న్॒, యూపే॒ ద్వే ర॑శ॒నే ప॑రి॒వ్యయ॑తి॒ తస్మా॒దేకో॒ ద్వే జా॒యే
 విం॑దతే॒ యన్నైకాꣳ॑ రశ॒నాం ద్వయో॒ర్యూప॑యోః పరి॒వ్యయ॑తి॒ తస్మా॒న్నైకా॒
 ద్వౌ పతీ॑ విందతే॒ యం కా॒మయే॑త॒ స్త్ర్య॑స్య జాయే॒తేత్యు॑పాం॒తే తస్య॒
 వ్యతి॑షజే॒థ్స్త్ర్యే॑వాస్య॑ జాయతే॒ యం కా॒మయే॑త॒ పుమా॑నస్య జాయే॒తేత్యాం॒తం తస్య॒
 ప్ర వే᳚ష్టయే॒త్పుమా॑నే॒వాస్య॑

17 జాయ॒తేఽసు॑రా॒ వై దే॒వాంద॑క్షిణ॒త ఉపా॑నయం॒తాందే॒వా
 ఉ॑పశ॒యేనై॒వాపా॑నుదంత॒ తదు॑పశ॒యస్యో॑పశయ॒త్వం యద్ద॑క్షిణ॒త ఉ॑పశ॒య
 ఉ॑ప॒శయే॒ భ్రాతృ॑వ్యాపనుత్త్యై॒ సర్వే॒ వా అ॒న్యే యూపాః᳚ పశు॒మంతోఽథో॑పశ॒య
 ఏ॒వాప॒శుస్తస్య॒ యజ॑మానః ప॒శుర్యన్న ని॑ర్ది॒శేదార్తి॒మార్చ్ఛే॒ద్యజ॑మానో॒ఽసౌ
 తే॑ ప॒శురితి॒ నిర్ది॑శే॒ద్యం ద్వి॒ష్యాద్యమే॒వ

18 ద్వేష్టి॒ తమ॑స్మై ప॒శుం నిర్ది॑శతి॒ యది॒ న ద్వి॒ష్యాదా॒ఖుస్తే॑
 ప॒శురితి॑ బ్రూయా॒న్న గ్రా॒మ్యాన్ప॒శూన్ హి॒నస్తి॒ నార॒ణ్యాన్ప్ర॒జాప॑తిః ప్ర॒జా
 అ॑సృజత॒ సో᳚ఽన్నాద్యే॑న॒ వ్యా᳚ర్ధ్యత॒ స ఏ॒తామే॑కాద॒శినీ॑మపశ్య॒త్తయా॒
 వై సో᳚ఽన్నాద్య॒మవా॑రుంధ॒ యద్దశ॒ యూపా॒ భవం॑తి॒ దశా᳚క్షరా వి॒రాడన్నం॑
 వి॒రాడ్వి॒రాజై॒వాన్నాద్య॒మవ॑ రుంధే॒

19 య ఏ॑కాద॒శః స్తన॑ ఏ॒వాస్యై॒ స దు॒హ ఏ॒వైనాం॒ తేన॒ వజ్రో॒ వా ఏ॒షా సం
 మీ॑యతే॒ యదే॑కాద॒శినీ॒ సేశ్వ॒రా పు॒రస్తా᳚త్ప్ర॒త్యంచం॑ య॒జ్ఞꣳ సం
 మ॑ర్దితో॒ర్యత్పా᳚త్నీవ॒తం మి॒నోతి॑ య॒జ్ఞస్య॒ ప్రత్యుత్త॑బ్ధ్యై సయ॒త్వాయ॑ .. 6. 6. 4.. వై సమ॑ష్ట్యై॒ పుమా॑నే॒వాస్య॒ యమే॒వ రుం॑ధే త్రి॒ꣳ॒శచ్చ॑ .. 6. 6. 4..

20 ప్ర॒జాప॑తిః ప్ర॒జా అ॑సృజత॒ స రి॑రిచా॒నో॑ఽమన్యత॒ స
 ఏ॒తామే॑కాద॒శినీ॑మపశ్య॒త్తయా॒ వై స ఆయు॑రింద్రి॒యం వీ॒ర్య॑మా॒త్మన్న॑ధత్త
 ప్ర॒జా ఇ॑వ॒ ఖలు॒ వా ఏ॒ష సృ॑జతే॒ యో యజ॑తే॒ స ఏ॒తర్హి॑ రిరిచా॒న
 ఇ॑వ॒ యదే॒షైకా॑ద॒శినీ॒ భవ॒త్యాయు॑రే॒వ తయేం᳚ద్రి॒యం వీ॒ర్యం॑ యజ॑మాన
 ఆ॒త్మంధ॑త్తే॒ ప్రైవాగ్నే॒యేన॑ వాపయతి మిథు॒నꣳ సా॑రస్వ॒త్యా క॑రోతి॒ రేతః॑

21 సౌ॒మ్యేన॑ దధాతి॒ ప్ర జ॑నయతి పౌ॒ష్ణేన॑ బార్హస్ప॒త్యో భ॑వతి॒ బ్రహ్మ॒ వై
 దే॒వానాం॒ బృ॒హస్పతి॒ర్బ్రహ్మ॑ణై॒వాస్మై᳚ ప్ర॒జాః ప్ర జ॑నయతి వైశ్వదే॒వో భ॑వతి
 వైశ్వదే॒వ్యో॑ వై ప్ర॒జాః ప్ర॒జా ఏ॒వాస్మై॒ ప్ర జ॑నయతీంద్రి॒యమే॒వైంద్రేణావ॑ రుంధే॒
 విశం॑ మారు॒తేనౌజో॒ బల॑మైంద్రా॒గ్నేన॑ ప్రస॒వాయ॑ సావి॒త్రో ని॑ర్వరుణ॒త్వాయ॑
 వారు॒ణో మ॑ధ్య॒త ఐం॒ద్రమా ల॑భతే మధ్య॒త ఏ॒వేంద్రి॒యం యజ॑మానే దధాతి

22 పు॒రస్తా॑దైం॒ద్రస్య॑ వైశ్వదే॒వమా ల॑భతే వైశ్వదే॒వం వా అన్న॒మన్న॑మే॒వ
 పు॒రస్తా᳚ద్ధత్తే॒ తస్మా᳚త్పు॒రస్తా॒దన్న॑మద్యత ఐం॒ద్రమా॒లభ్య॑ మారు॒తమా
 ల॑భతే॒ విడ్వై మ॒రుతో॒ విశ॑మే॒వాస్మా॒ అను॑ బధ్నాతి॒ యది॑ కా॒మయే॑త॒
 యోఽవ॑గతః॒ సోఽప॑ రుధ్యతాం॒ యోఽప॑రుద్ధః॒ సోఽవ॑ గచ్ఛ॒త్విత్యైం॒ద్రస్య॑
 లో॒కే వా॑రు॒ణమా ల॑భేత వారు॒ణస్య॑ లో॒క ఐం॒ద్రం

23 య ఏ॒వావ॑గతః॒ సోఽప॑ రుధ్యతే॒ యోఽప॑రుద్ధః॒ సోఽవ॑ గచ్ఛతి॒ యది॑
 కా॒మయే॑త ప్ర॒జా ము॑హ్యేయు॒రితి॑ ప॒శూన్వ్యతి॑షజేత్ప్ర॒జా ఏ॒వ మో॑హయతి॒
 యద॑భివాహ॒తో॑ఽపాం వా॑రు॒ణమా॒లభే॑త ప్ర॒జా వరు॑ణో గృహ్ణీయాద్దక్షిణ॒త
 ఉదం॑చ॒మా ల॑భతేఽపవాహ॒తో॑ఽపాం ప్ర॒జానా॒మవ॑రుణగ్రాహాయ .. 6. 6. 5.. రేతో॒
 యజ॑మానే దధాతి లో॒క ఐం॒ద్రꣳ స॒ప్త త్రిꣳ॑శచ్చ .. 6. 6. 5..

24 ఇంద్రః॒ పత్ని॑యా॒ మను॑మయాజయ॒త్తాం పర్య॑గ్నికృతా॒ముద॑సృజ॒త్తయా॒
 మను॑రార్ధ్నో॒ద్యత్పర్య॑గ్నికృతం పాత్నీవ॒తము॑థ్సృ॒జతి॒ యామే॒వ
 మనుర్॒ఋద్ధి॒మార్ధ్నో॒త్తామే॒వ యజ॑మాన ఋధ్నోతి య॒జ్ఞస్య॒ వా అప్ర॑తిష్ఠితాద్య॒జ్ఞః
 పరా॑ భవతి య॒జ్ఞం ప॑రా॒భవం॑తం॒ యజ॑మా॒నోఽను॒ పరా॑ భవతి॒
 యదాజ్యే॑న పాత్నీవ॒తꣳ సగ్గ్॑స్థా॒పయ॑తి య॒జ్ఞస్య॒ ప్రతి॑ష్ఠిత్యై య॒జ్ఞం
 ప్ర॑తి॒తిష్ఠం॑తం॒ యజ॑మా॒నోఽను॒ ప్రతి॑ తిష్ఠతీ॒ష్టం వ॒పయా॒

25 భవ॒త్యని॑ష్టం వ॒శయాథ॑ పాత్నీవ॒తేన॒ ప్ర చ॑రతి తీ॒ర్థ ఏ॒వ ప్ర
 చ॑ర॒త్యథో॑ ఏ॒తర్హ్యే॒వాస్య॒ యామ॑స్త్వా॒ష్ట్రో భ॑వతి॒ త్వష్టా॒ వై రేత॑సః
 సి॒క్తస్య॑ రూ॒పాణి॒ వి క॑రోతి॒ తమే॒వ వృషా॑ణం॒ పత్నీ॒ష్వపి॑ సృజతి॒
 సో᳚ఽస్మై రూ॒పాణి॒ వి క॑రోతి .. 6. 6. 6.. వ॒పయా॒ షట్ త్రిꣳ॑శచ్చ .. 6. 6. 6..

26 ఘ్నంతి॒ వా ఏ॒తథ్సోమం॒ యద॑భిషు॒ణ్వంతి॒ యథ్సౌ॒మ్యో భవ॑తి॒ యథా॑
 మృ॒తాయా॑ను॒స్తర॑ణీం॒ ఘ్నంతి॑ తా॒దృగే॒వ తద్యదు॑త్తరా॒ర్ధే వా॒ మధ్యే॑ వా
 జుహు॒యాద్దే॒వతా᳚భ్యః స॒మదం॑ దధ్యాద్దక్షిణా॒ర్ధే జు॑హోత్యే॒షా వై పి॑తృ॒ణాం
 దిక్స్వాయా॑మే॒వ ది॒శి పి॒తౄన్ని॒రవ॑దయత ఉద్గా॒తృభ్యో॑ హరంతి సామదేవ॒త్యో॑
 వై సౌ॒మ్యో యదే॒వ సామ్న॑శ్ఛంబట్కు॒ర్వంతి॒ తస్యై॒వ స శాంతి॒రవే᳚

27 క్షంతే ప॒విత్రం॒ వై సౌ॒మ్య ఆ॒త్మాన॑మే॒వ ప॑వయంతే॒ య ఆ॒త్మానం॒ న
 ప॑రి॒పశ్యే॑ది॒తాసుః॑ స్యాదభిద॒దిం కృ॒త్వావే᳚క్షేత॒ తస్మి॒న్॒, హ్యా᳚త్మానం॑
 పరి॒పశ్య॒త్యథో॑ ఆ॒త్మాన॑మే॒వ ప॑వయతే॒ యో గ॒తమ॑నాః॒ స్యాథ్సోఽవే᳚క్షేత॒
 యన్మే॒ మనః॒ పరా॑గతం॒ యద్వా॑ మే॒ అప॑రాగతం . రాజ్ఞా॒ సోమే॑న॒ తద్వ॒యమ॒స్మాసు॑
 ధారయామ॒సీతి॒ మన॑ ఏ॒వాత్మందా॑ధార॒

28 న గ॒తమ॑నా భవ॒త్యప॒ వై తృ॑తీయసవ॒నే య॒జ్ఞః
 క్రా॑మతీజా॒నాదనీ॑జానమ॒భ్యా᳚గ్నావైష్ణ॒వ్యర్చా ఘృ॒తస్య॑ యజత్య॒గ్నిః సర్వా॑
 దే॒వతా॒ విష్ణు॑ర్య॒జ్ఞో దే॒వతా᳚శ్చై॒వ య॒జ్ఞం చ॑ దాధారోపా॒ꣳ॒శు య॑జతి
 మిథున॒త్వాయ॑ బ్రహ్మవా॒దినో॑ వదంతి మి॒త్రో య॒జ్ఞస్య॒ స్వి॑ష్టం యువతే॒ వరు॑ణో॒
 దురి॑ష్టం॒ క్వ॑ తర్హి॑ య॒జ్ఞః క్వ॑ యజ॑మానో భవ॒తీతి॒ యన్మై᳚త్రావరు॒ణీం
 వ॒శామా॒లభ॑తే మి॒త్రేణై॒వ

29 య॒జ్ఞస్య॒ స్వి॑ష్టꣳ శమయతి॒ వరు॑ణేన॒ దురి॑ష్టం॒ నార్తి॒మార్చ్ఛ॑తి॒
 యజ॑మానో॒ యథా॒ వై లాంగ॑లేనో॒ర్వరాం᳚ ప్రభిం॒దంత్యే॒వమృ॑క్సా॒మే య॒జ్ఞం
 ప్ర భిం॑తో॒ యన్మై᳚త్రావరు॒ణీం వ॒శామా॒లభ॑తే య॒జ్ఞాయై॒వ ప్రభి॑న్నాయ
 మ॒త్య॑మ॒న్వవా᳚స్యతి॒ శాంత్యై॑ యా॒తయా॑మాని॒ వా ఏ॒తస్య॒ ఛందాꣳ॑సి॒ య
 ఈ॑జా॒నశ్ఛంద॑సామే॒ష రసో॒ యద్వ॒శా యన్మై᳚త్రావరు॒ణీం వ॒శామా॒లభ॑తే॒
 ఛందాగ్॑స్యే॒వ పున॒రా ప్రీ॑ణా॒త్యయా॑తయామత్వా॒యాథో॒ ఛంద॑స్స్వే॒వ రసం॑ దధాతి ..

 6. 6. 7.. అవ॑ దాధార మి॒త్రేణై॒వ ప్రీ॑ణాతి॒ షట్ చ॑ .. 6. 6. 7..

30 దే॒వా వా ఇం॑ద్రి॒యం వీ॒ర్యాం᳚ ఽఅ॒ వ్య॑భజంత॒ తతో॒ యద॒త్యశి॑ష్యత॒
 తద॑తి గ్రా॒హ్యా॑ అభవం॒తద॑తి గ్రా॒హ్యా॑ణామతి గ్రాహ్య॒త్వం యద॑తి గ్రా॒హ్యా॑
 గృ॒హ్యంత॑ ఇంద్రి॒యమే॒వ తద్వీ॒ర్యం॑ యజ॑మాన ఆ॒త్మంధ॑త్తే॒ తేజ॑
 ఆగ్నే॒యేనేం᳚ద్రి॒యమైం॒ద్రేణ॑ బ్రహ్మవర్చ॒సꣳ సౌ॒ర్యేణో॑ప॒స్తంభ॑నం॒
 వా ఏ॒తద్య॒జ్ఞస్య॒ యద॑తిగ్రా॒హ్యా᳚శ్చ॒క్రే పృ॒ష్ఠాని॒ యత్పృష్ఠ్యే॒ న
 గృ॑హ్ణీ॒యాత్ప్రాంచం॑ య॒జ్ఞం పృ॒ష్ఠాని॒ సꣳ శృ॑ణీయు॒ర్యదు॒క్థ్యే॑

31 గృహ్ణీ॒యాత్ప్ర॒త్యంచం॑ య॒జ్ఞమ॑తి గ్రా॒హ్యాః᳚ సꣳ శృ॑ణీయుర్విశ్వ॒జితి॒
 సర్వ॑పృష్ఠే గ్రహీత॒వ్యా॑ య॒జ్ఞస్య॑ సవీర్య॒త్వాయ॑ ప్ర॒జాప॑తిర్దే॒వేభ్యో॑
 య॒జ్ఞాన్వ్యాది॑శ॒థ్స ప్రి॒యాస్త॒నూరప॒ న్య॑ధత్త॒ తద॑తిగ్రా॒హ్యా॑
 అభవ॒న్విత॑ను॒స్తస్య॑ య॒జ్ఞ ఇత్యా॑హు॒ర్యస్యా॑తిగ్రా॒హ్యా॑ న గృ॒హ్యంత॒
 ఇత్యప్య॑గ్నిష్టో॒మే గ్ర॑హీత॒వ్యా॑ య॒జ్ఞస్య॑ సతను॒త్వాయ॑ దే॒వతా॒ వై సర్వాః᳚
 స॒దృశీ॑రాసం॒తా న వ్యా॒వృత॑మగచ్ఛం॒తే దే॒వా

32 ఏ॒త ఏ॒తాన్గ్రహా॑నపశ్యం॒తాన॑గృహ్ణతాగ్నే॒యమ॒గ్నిరైం॒ద్రమింద్రః॑
 సౌ॒ర్యꣳ సూర్య॒స్తతో॒ వై తే᳚ఽన్యాభి॑ర్దే॒వతా॑భిర్వ్యా॒వృత॑మగచ్ఛ॒న్॒,
 యస్యై॒వం వి॒దుష॑ ఏ॒తే గ్రహా॑ గృ॒హ్యంతే᳚ వ్యా॒వృత॑మే॒వ పా॒ప్మనా॒
 భ్రాతృ॑వ్యేణ గచ్ఛతీ॒మే లో॒కా జ్యోతి॑ష్మంతః స॒మావ॑ద్వీర్యాః కా॒ర్యా॑
 ఇత్యా॑హురాగ్నే॒యేనా॒స్మి3ꣳల్లో॒కే జ్యోతి॑ర్ధత్త ఐం॒ద్రేణాం॒తరి॑క్ష ఇంద్రవా॒యూ హి
 స॒యుజౌ॑ సౌ॒ర్యేణా॒ముష్మి॑3ꣳల్లో॒కే

33 జ్యోతి॑ర్ధత్తే॒ జ్యోతి॑ష్మంతోఽస్మా ఇ॒మే లో॒కా భ॑వంతి స॒మావ॑ద్వీర్యానేనాన్కురుత
 ఏ॒తాన్, వై గ్రహా᳚న్బం॒బావి॒శ్వవ॑యసావవిత్తాం॒ తాభ్యా॑మి॒మే లో॒కాః
 పరాం᳚చశ్చా॒ర్వాంచ॑శ్చ॒ ప్రాభు॒ర్యస్యై॒వం వి॒దుష॑ ఏ॒తే గ్రహా॑ గృ॒హ్యంతే॒
 ప్రాస్మా॑ ఇ॒మే లో॒కాః పరాం᳚చశ్చా॒ర్వాంచ॑శ్చ భాంతి .. 6. 6. 8.. ఉక్థ్యే॑ దే॒వా
 అ॒ముష్మి॑3ꣳల్లో॒క ఏకా॒న్న చ॑త్వారి॒ꣳ॒శచ్చ॑ .. 6. 6. 8..

34 దే॒వా వై యద్య॒జ్ఞేఽకు॑ర్వత॒ తదసు॑రా అకుర్వత॒ తే దే॒వా అదా᳚భ్యే॒
 ఛందాꣳ॑సి॒ సవ॑నాని॒ సమ॑స్థాపయం॒తతో॑ దే॒వా అభ॑వ॒న్పరాసు॑రా॒
 యస్యై॒వం వి॒దుషోఽదా᳚భ్యో గృ॒హ్యతే॒ భవ॑త్యా॒త్మనా॒ పరా᳚స్య॒ భ్రాతృ॑వ్యో
 భవతి॒ యద్వై దే॒వా అసు॑రా॒నదా᳚భ్యే॒నాద॑భ్నువం॒తదదా᳚భ్య॒స్యాదాభ్య॒త్వం య
 ఏ॒వం వేద॑ ద॒భ్నోత్యే॒వ భ్రాతృ॑వ్యం॒ నైనం॒ భ్రాతృ॑వ్యో దభ్నోత్యే॒

35 షా వై ప్ర॒జాప॑తేరతి మో॒క్షిణీ॒ నామ॑ త॒నూర్యదదా᳚భ్య॒ ఉప॑నద్ధస్య
 గృహ్ణా॒త్యతి॑ముక్త్యా॒ అతి॑పా॒ప్మానం॒ భ్రాతృ॑వ్యం ముచ్యతే॒ య ఏ॒వం వేద॒
 ఘ్నంతి॒ వా ఏ॒తథ్సోమం॒ యద॑భిషు॒ణ్వంతి॒ సోమే॑ హ॒న్యమా॑నే య॒జ్ఞో హ॑న్యతే
 య॒జ్ఞే యజ॑మానో బ్రహ్మవా॒దినో॑ వదంతి॒ కిం తద్య॒జ్ఞే యజ॑మానః కురుతే॒ యేన॒
 జీవం᳚థ్సువ॒ర్గం లో॒కమేతీతి॑ జీవగ్ర॒హో వా ఏ॒ష యదదా॒భ్యోఽన॑భిషుతస్య గృహ్ణాతి॒
 జీవం॑తమే॒వైనꣳ॑ సువ॒ర్గం లో॒కం గ॑మయతి॒ వి వా ఏ॒తద్య॒జ్ఞం ఛిం॑దంతి॒
 యదదా᳚భ్యే స2ꣳస్థా॒పయం॑త్య॒ꣳ॒శూనపి॑ సృజతి య॒జ్ఞస్య॒ సంత॑త్యై ..

 6. 6. 9.. ద॒భ్నో॒త్యన॑భిషుతస్య గృహ్ణా॒త్యేకా॒న్న విꣳ॑శ॒తిశ్చ॑ .. 6. 6. 9..

36 దే॒వా వై ప్ర॒బాహు॒గ్గ్రహా॑నగృహ్ణత॒ స ఏ॒తం ప్ర॒జాప॑తిర॒ꣳ॒శుమ॑పశ్య॒త్
 తమ॑గృహ్ణీత॒ తేన॒ వై స ఆ᳚ర్ధ్నో॒ద్యస్యై॒వం వి॒దుషో॒ఽꣳ॒శుర్గృ॒హ్యత॑
 ఋ॒ధ్నోత్యే॒వ స॒కృద॑భిషుతస్య గృహ్ణాతి స॒కృద్ధి స తేనాఽర్ధ్నో॒న్మన॑సా
 గృహ్ణాతి॒ మన॑ ఇవ॒ హి ప్ర॒జాప॑తిః ప్ర॒జాప॑తే॒రాప్త్యా॒ ఔదుం॑బరేణ గృహ్ణా॒త్యూర్గ్వా
 ఉ॑దుం॒బర॒ ఊర్జ॑మే॒వావ॑ రుంధే॒ చతుః॑ స్రక్తి భవతి ది॒క్ష్వే॑

37 వ ప్రతి॑ తిష్ఠతి॒ యో వా అ॒ꣳ॒శోరా॒యత॑నం॒ వేదా॒యత॑నవాన్భవతి
 వామదే॒వ్యమితి॒ సామ॒ తద్వా అ॑స్యా॒యత॑నం॒ మన॑సా॒ గాయ॑మానో
 గృహ్ణాత్యా॒యత॑నవానే॒వ భ॑వతి॒ యద॑ధ్వ॒ర్యుర॒ꣳ॒శుం
 గృ॒హ్ణన్నార్ధయే॑దు॒భాభ్యాం॒ నర్ధ్యే॑తాధ్వ॒ర్యవే॑ చ॒ యజ॑మానాయ చ॒
 యద॒ర్ధయే॑దు॒భాభ్యా॑మృధ్యే॒తాన॑వానం గృహ్ణాతి॒ సైవాస్యర్ద్ధి॒ర్॒హిర॑ణ్యమ॒భి
 వ్య॑నిత్య॒మృతం॒ వై హిర॑ణ్య॒మాయుః॑ ప్రా॒ణ ఆయు॑షై॒వామృత॑మ॒భి ధి॑నోతి
 శ॒తమా॑నం భవతి శ॒తాయుః॒ పురు॑షః శ॒తేంద్రి॑య॒ ఆయు॑ష్యే॒వేంద్రి॒యే ప్రతి॑
 తిష్ఠతి .. 6. 6. 10.. ది॒క్ష్వ॑నితి విꣳశ॒తిశ్చ॑ .. 6. 6. 10..

38 ప్ర॒జాప॑తిర్దే॒వేభ్యో॑ య॒జ్ఞాన్వ్యాది॑శ॒థ్స రి॑రిచా॒నో॑ఽమన్యత॒
 స య॒జ్ఞానాꣳ॑ షోడశ॒ధేంద్రి॒యం వీ॒ర్య॑మా॒త్మాన॑మ॒భి సమ॑క్ఖిద॒త్
 తత్షో॑డ॒శ్య॑భవ॒న్న వై షో॑డ॒శీ నామ॑ య॒జ్ఞో᳚ఽస్తి॒ యద్వావ షో॑డ॒శగ్గ్
 స్తో॒త్రꣳ షో॑డ॒శꣳ శ॒స్త్రం తేన॑ షోడ॒శీ తథ్షో॑డ॒శినః॑ షోడశి॒త్వం
 యథ్షో॑డ॒శీ గృ॒హ్యత॑ ఇంద్రి॒యమే॒వ తద్వీ॒ర్యం॑ యజ॑మాన ఆ॒త్మంధ॑త్తే
 దే॒వేభ్యో॒ వై సు॑వ॒ర్గో లో॒కో

39 న ప్రాభ॑వ॒త్త ఏ॒తꣳ షో॑డ॒శిన॑మపశ్యం॒తమ॑గృహ్ణత॒
 తతో॒ వై తేభ్యః॑ సువ॒ర్గో లో॒కః ప్రాభ॑వ॒ద్యథ్షో॑డ॒శీ గృ॒హ్యతే॑
 సువ॒ర్గస్య॑ లో॒కస్యా॒భిజి॑త్యా॒ ఇంద్రో॒ వై దే॒వానా॑మానుజావ॒ర ఆ॑సీ॒థ్స
 ప్ర॒జాప॑తి॒ముపా॑ధావ॒త్తస్మా॑ ఏ॒తꣳ షో॑డ॒శినం॒ ప్రాయ॑చ్ఛ॒త్తమ॑గృహ్ణీత॒
 తతో॒ వై సోఽగ్రం॑ దే॒వతా॑నాం॒ పర్యై॒ద్యస్యై॒వం వి॒దుషః॑ షోడ॒శీ గృ॒హ్యతే

40 ఽగ్ర॑మే॒వ స॑మా॒నానాం॒ పర్యే॑తి ప్రాతఃసవ॒నే గృ॑హ్ణాతి॒ వజ్రో॒ వై షో॑డ॒శీ
 వజ్రః॑ ప్రాతఃసవ॒నగ్గ్ స్వాదే॒వైనం॒ యోనే॒ర్నిర్గృ॑హ్ణాతి॒ సవ॑నేసవనే॒ఽభి
 గృ॑హ్ణాతి॒ సవ॑నాథ్సవనాదే॒వైనం॒ ప్ర జ॑నయతి తృతీయసవ॒నే ప॒శుకా॑మస్య
 గృహ్ణీయా॒ద్వజ్రో॒ వై షో॑డ॒శీ ప॒శవ॑స్తృతీయసవ॒నం వజ్రే॑ణై॒వాస్మై॑
 తృతీయసవ॒నాత్ప॒శూనవ॑ రుంధే॒ నోక్థ్యే॑ గృహ్ణీయాత్ప్ర॒జా వై ప॒శవ॑ ఉ॒క్థాని॒
 యదు॒క్థ్యే॑

41 గృహ్ణీ॒యాత్ప్ర॒జాం ప॒శూన॑స్య॒ నిర్ద॑హేదతిరా॒త్రే ప॒శుకా॑మస్య
 గృహ్ణీయా॒ద్వజ్రో॒ వై షో॑డ॒శీ వజ్రే॑ణై॒వాస్మై॑ ప॒శూన॑వ॒రుధ్య॒
 రాత్రి॑యో॒పరి॑ష్టాచ్ఛమయ॒త్యప్య॑గ్నిష్టో॒మే రా॑జ॒న్య॑స్య గృహ్ణీయాద్వ్యా॒వృత్కా॑మో॒
 హి రా॑జ॒న్యో॑ యజ॑తే సా॒హ్న ఏ॒వాస్మై॒ వజ్రం॑ గృహ్ణాతి॒ స ఏ॑నం॒ వజ్రో॒
 భూత్యా॑ ఇంధే॒ నిర్వా॑ దహత్యేకవి॒ꣳ॒శగ్గ్ స్తో॒త్రం భ॑వతి॒ ప్రతి॑ష్ఠిత్యై॒
 హరి॑వచ్ఛస్యత॒ ఇంద్ర॑స్య ప్రి॒యం ధామో

42 పా᳚ప్నోతి॒ కనీ॑యాꣳసి॒ వై దే॒వేషు॒ ఛందా॒గ్॒స్యాసం॒జ్యాయా॒గ్॒స్యసు॑రేషు॒
 తే దే॒వాః కనీ॑యసా॒ ఛంద॑సా॒ జ్యాయ॒శ్ఛందో॒ఽభి వ్య॑శꣳసం॒తతో॒ వై
 తేఽసు॑రాణాం లో॒కమ॑వృంజత॒ యత్కనీ॑యసా॒ ఛంద॑సా॒ జ్యాయ॒శ్ఛందో॒ఽభి
 వి॒శꣳస॑తి॒ భ్రాతృ॑వ్యస్యై॒వ తల్లో॒కం వృం॑క్తే॒ షడ॒క్షరా॒ణ్యతి॑
 రేచయంతి॒ షడ్వా ఋ॒తవ॑ ఋ॒తూనే॒వ ప్రీ॑ణాతి చ॒త్వారి॒ పూర్వా॒ణ్యవ॑ కల్పయంతి॒

43 చతు॑ష్పద ఏ॒వ ప॒శూనవ॑ రుంధే॒ ద్వే ఉత్త॑రే ద్వి॒పద॑ ఏ॒వావ॑
 రుంధేఽను॒ష్టుభ॑మ॒భి సం పా॑దయంతి॒ వాగ్వా అ॑ను॒ష్టుప్తస్మా᳚త్ప్రా॒ణానాం॒
 వాగు॑త్త॒మా స॑మయావిషి॒తే సూర్యే॑ షోడ॒శినః॑ స్తో॒త్రము॒పాక॑రోత్యే॒తస్మి॒న్వై
 లో॒క ఇంద్రో॑ వృ॒త్రమ॑హంథ్సా॒క్షాదే॒వ వజ్రం॒ భ్రాతృ॑వ్యాయ॒ ప్ర
 హ॑రత్యరుణపిశం॒గోఽశ్వో॒ దక్షి॑ణై॒తద్వై వజ్ర॑స్య రూ॒పꣳ సమృ॑ద్ధ్యై
 .. 6. 6. 11.. లో॒కో వి॒దుషః॑ షోడ॒శీ గృ॒హ్యతే॒ యదుక్థ్యే॑ ధామ॑ కల్పయంతి
 స॒ప్తచ॑త్వారిꣳశచ్చ .. 6. 6. 11..

 సు॒వ॒ర్గాయ॒ యద్దా᳚క్షి॒ణాని॑ సమిష్ట య॒జూగ్ష్య॑వభృథ య॒జూꣳషి॒
స్ఫ్యేన॑ ప్ర॒జాప॑తిరేకాద॒శినీ॒మింద్రః॒ పత్ని॑యా॒ ఘ్నంతి॑ దే॒వా వా ఇం॑ద్రి॒యం
వీ॒ర్యందే॒వా వా అదా᳚భ్యే దే॒వా వై ప్ర॒బాహు॑క్ప్ర॒జాప॑తిర్దే॒వేభ్యః॒ స రి॑రిచా॒నః
షో॑డశ॒ధైకా॑దశ ..

 సు॒వ॒ర్గాయ॑ యజతి ప్ర॒జాః సౌ॒మ్యేన॑ గృహ్ణీ॒యాత్ప్ర॒త్యంచం॑గృహ్ణీ॒యాత్ప్ర॒జాం
ప॒శూంత్రిచ॑త్వారిꣳశత్ ..

 సు॒వ॒ర్గాయ॒ వజ్ర॑స్య రూ॒పꣳ సమృ॑ధ్యై ..

ఇతి షష్ఠం కాండం సంపూర్ణం 6..

.. తైత్తిరీయ-సంహితా ..

.. సప్తమం కాండం ..

.. శ్రీ॒ గు॒రు॒భ్యో॒ న॒మః॒ .. హరిః ఓ(4)మ్ ..

సప్తమకాండే ప్రథమః ప్రశ్నః 1 

1 ప్ర॒జన॑నం॒ జ్యోతి॑ర॒గ్నిర్దే॒వతా॑నాం॒ జ్యోతి॑ర్వి॒రాట్ఛంద॑సాం॒
   జ్యోతి॑ర్వి॒రాడ్వా॒చో᳚ఽగ్నౌ సం తి॑ష్ఠతే వి॒రాజ॑మ॒భి సం ప॑ద్యతే॒
   తస్మా॒త్తజ్జ్యోతి॑రుచ్యతే॒ ద్వౌ స్తోమౌ᳚ ప్రాతఃసవ॒నం వ॑హతో॒ యథా᳚
   ప్రా॒ణశ్చా॑పా॒నశ్చ॒ ద్వౌ మాధ్యం॑దిన॒ꣳ॒ సవ॑నం॒ యథా॒ చక్షు॑శ్చ॒
   శ్రోత్రం॑ చ॒ ద్వౌ తృ॑తీయసవ॒నం యథా॒ వాక్ చ॑ ప్రతి॒ష్ఠా చ॒ పురు॑ష
   సంమితో॒ వా ఏ॒ష య॒జ్ఞోఽస్థూ॑రి॒

2 ర్యం కామం॑ కా॒మయ॑తే॒ తమే॒తేనా॒భ్య॑శ్నుతే॒ సర్వ॒గ్గ్॒
   హ్యస్థూ॑రిణాభ్యశ్ను॒తే᳚ఽగ్నిష్టో॒మేన॒ వై ప్ర॒జాప॑తిః ప్ర॒జా అ॑సృజత॒
   తా అ॑గ్నిష్టో॒మేనై॒వ పర్య॑గృహ్ణా॒త్తాసాం॒ పరి॑గృహీతానామశ్వత॒రోఽత్య॑
   ప్రవత॒ తస్యా॑ను॒హాయ॒ రేత॒ ఆద॑త్త॒ తద్గ॑ర్ద॒భే న్య॑మా॒ర్ట్ తస్మా᳚ద్గర్ద॒భో
   ద్వి॒రేతా॒ అథో॑ ఆహు॒ర్వడ॑బాయాం॒ న్య॑మా॒ర్డితి॒ తస్మా॒ద్వడ॑బా ద్వి॒రేతా॒ అథో॑
   ఆహు॒రోష॑ధీషు॒

3 న్య॑మా॒ర్డితి॒ తస్మా॒దోష॑ధ॒యోఽన॑భ్యక్తా రేభం॒త్యథో॑ ఆహుః ప్ర॒జాసు॒
   న్య॑మా॒ర్డితి॒ తస్మా᳚ద్య॒మౌ జా॑యేతే॒ తస్మా॑దశ్వత॒రో న ప్ర జా॑యత॒ ఆత్త॑రేతా॒
   హి తస్మా᳚ద్బ॒ర్॒హిష్యన॑వక్లృప్తః సర్వవేద॒సే వా॑ స॒హస్రే॒ వావ॑క్లృ॒ప్తోఽతి॒
   హ్యప్ర॑వత॒ య ఏ॒వం వి॒ద్వాన॑గ్నిష్టో॒మేన॒ యజ॑తే॒ ప్రాజా॑తాః ప్ర॒జా జ॒నయ॑తి॒
   పరి॒ ప్రజా॑తా గృహ్ణాతి॒ తస్మా॑దాహుర్జ్యేష్ఠయ॒జ్ఞ ఇతి॑

4 ప్ర॒జాప॑తి॒ర్వావ జ్యేష్ఠః॒ స హ్యే॑తేనాగ్రేఽయ॑జత ప్ర॒జాప॑తిరకామయత॒ ప్ర
   జా॑యే॒యేతి॒ స ము॑ఖ॒తస్త్రి॒వృతం॒ నిర॑మిమీత॒ తమ॒గ్నిర్దే॒వతాన్వ॑సృజ్యత
   గాయ॒త్రీ ఛందో॑ రథంత॒రꣳ సామ॑ బ్రాహ్మ॒ణో మ॑ను॒ష్యా॑ణామ॒జః ప॑శూ॒నాం
   తస్మా॒త్తే ముఖ్యా॑ ముఖ॒తో హ్యసృ॑జ్యం॒తోర॑సో బా॒హుభ్యాం᳚ పంచద॒శం
   నిర॑మిమీత॒ తమింద్రో॑ దే॒వతాన్వ॑సృజ్యత త్రి॒ష్టుప్ఛందో॑ బృ॒హథ్

5 సామ॑ రాజ॒న్యో॑ మను॒ష్యా॑ణా॒మవిః॑ పశూ॒నాం తస్మా॒త్తే వీ॒ర్యా॑వంతో
   వీ॒ర్యా᳚ద్ధ్యసృ॑జ్యంత మధ్య॒తః స॑ప్తద॒శం నిర॑మిమీత॒ తం విశ్వే॑
   దే॒వా దే॒వతా॒ అన్వ॑సృజ్యంత॒ జగ॑తీ॒ ఛందో॑ వైరూ॒పꣳ సామ॒ వైశ్యో॑
   మను॒ష్యా॑ణాం॒ గావః॑ పశూ॒నాం తస్మా॒త్త ఆ॒ద్యా॑ అన్న॒ధానా॒ద్ధ్యసృ॑జ్యంత॒
   తస్మా॒ద్భూయాꣳ॑సో॒ఽన్యేభ్యో॒ భూయి॑ష్ఠా॒ హి దే॒వతా॒ అన్వసృ॑జ్యంత ప॒త్త
   ఏ॑కవి॒ꣳ॒శం నిర॑మిమీత॒ తమ॑ను॒ష్టుప్ఛందో

6 ఽన్వ॑సృజ్యత వైరా॒జꣳ సామ॑ శూ॒ద్రో మ॑ను॒ష్యా॑ణా॒మశ్వః॑ పశూ॒నాం
 తస్మా॒త్తౌ భూ॑తసంక్రా॒మిణా॒వశ్వ॑శ్చ శూ॒ద్రశ్చ॒ తస్మా᳚చ్ఛూ॒ద్రో
 య॒జ్ఞేఽన॑వక్లృప్తో॒ న హి దే॒వతా॒ అన్వసృ॑జ్యత॒ తస్మా॒త్పాదా॒వుప॑ జీవతః
 ప॒త్తో హ్యసృ॑జ్యేతాం ప్రా॒ణా వై త్రి॒వృద॑ర్ధమా॒సాః పం॑చద॒శః ప్ర॒జాప॑తిః
 సప్తద॒శస్త్రయ॑ ఇ॒మే లో॒కా అ॒సావా॑ది॒త్య ఏ॑కవి॒ꣳ॒శ ఏ॒తస్మి॒న్వా
 ఏ॒తే శ్రి॒తా ఏ॒తస్మి॒న్ప్రతి॑ష్ఠితా॒ య ఏ॒వం వేదై॒తస్మి॑న్నే॒వ శ్ర॑యత
 ఏ॒తస్మి॒న్ప్రతి॑ తిష్ఠతి .. 7. 1. 1.. అస్థూ॑రి॒రోష॑ధీషు జ్యేష్ఠయ॒జ్ఞ ఇతి॑
 బృ॒హద॑ను॒ష్టుప్ఛందః॒ ప్రతి॑ష్ఠితా॒ నవ॑ చ .. 7. 1. 1..

7 ప్రా॒తః॒స॒వ॒నే వై గా॑య॒త్రేణ॒ ఛంద॑సా త్రి॒వృతే॒ స్తోమా॑య॒
 జ్యోతి॒ర్దధ॑దేతి త్రి॒వృతా᳚ బ్రహ్మవర్చ॒సేన॑ పంచద॒శాయ॒ జ్యోతి॒ర్దధ॑దేతి
 పంచద॒శేనౌజ॑సా వీ॒ర్యే॑ణ సప్తద॒శాయ॒ జ్యోతి॒ర్దధ॑దేతి సప్తద॒శేన॑
 ప్రాజాప॒త్యేన॑ ప్ర॒జన॑నేనైకవి॒ꣳ॒శాయ॒ జ్యోతి॒ర్దధ॑దేతి॒ స్తోమ॑ ఏ॒వ
 తథ్స్తోమా॑య॒ జ్యోతి॒ర్దధ॑దే॒త్యథో॒ స్తోమ॑ ఏ॒వ స్తోమ॑మ॒భి ప్రణ॑యతి॒ యావం॑తో॒
 వై స్తోమా॒స్తావం॑తః॒ కామా॒స్తావం॑తో లో॒కాస్తావం॑తి॒ జ్యోతీగ్॑ష్యే॒తావ॑త ఏ॒వ
 స్తోమా॑నే॒తావ॑తః॒ కామా॑నే॒తావ॑తో లో॒కానే॒తావం॑తి॒ జ్యోతీ॒గ్॒ష్యవ॑ రుంధే ..

 7. 1. 2.. తావం॑తో లో॒కాస్త్రయో॑దశ చ .. 7. 1. 2..

8 బ్ర॒హ్మ॒వా॒దినో॑ వదంతి॒ స త్వై య॑జేత॒ యో᳚ఽగ్నిష్టో॒మేన॒ యజ॑మా॒నోఽథ॒
 సర్వ॑స్తోమేన॒ యజే॒తేతి॒ యస్య॑ త్రి॒వృత॑మంత॒ర్యంతి॑ ప్రా॒ణాగ్స్తస్యాం॒తర్యం॑తి
 ప్రా॒ణేషు॒ మేఽప్య॑స॒దితి॒ ఖలు॒ వై య॒జ్ఞేన॒ యజ॑మానో యజతే॒ యస్య॑
 పంచద॒శమం॑త॒ర్యంతి॑ వీ॒ర్యం॑ తస్యాం॒తర్యం॑తి వీ॒ర్యే॑ మేఽప్య॑స॒దితి॒
 ఖలు॒ వై య॒జ్ఞేన॒ యజ॑మానో యజతే॒ యస్య॑ సప్తద॒శమం॑త॒ర్యంతి॑

9 ప్ర॒జాం తస్యాం॒తర్యం॑తి ప్ర॒జాయాం॒ మేఽప్య॑స॒దితి॒ ఖలు॒ వై య॒జ్ఞేన॒
 యజ॑మానో యజతే॒ యస్యై॑కవి॒ꣳ॒శమం॑త॒ర్యంతి॑ ప్రతి॒ష్ఠాం తస్యాం॒తర్యం॑తి
 ప్రతి॒ష్ఠాయాం॒ మేఽప్య॑స॒దితి॒ ఖలు॒ వై య॒జ్ఞేన॒ యజ॑మానో యజతే॒
 యస్య॑ త్రిణ॒వమం॑త॒ర్యంత్యృ॒తూగ్శ్చ॒ తస్య॑ నక్ష॒త్రియాం᳚ చ
 వి॒రాజ॑మం॒తర్యం॑త్యృ॒తుషు॒ మేఽప్య॑సన్నక్ష॒త్రియా॑యాం చ వి॒రాజీతి॒

10 ఖలు॒ వై య॒జ్ఞేన॒ యజ॑మానో యజతే॒ యస్య॑ త్రయస్త్రి॒ꣳ॒శమం॑త॒ర్యంతి॑
 దే॒వతా॒స్తస్యాం॒తర్యం॑తి దే॒వతా॑సు॒ మేఽప్య॑స॒దితి॒ ఖలు॒ వై య॒జ్ఞేన॒
 యజ॑మానో యజతే॒ యో వై స్తోమా॑నామవ॒మం ప॑ర॒మతాం॒ గచ్ఛం॑తం॒ వేద॑
 పర॒మతా॑మే॒వ గ॑చ్ఛతి త్రి॒వృద్వై స్తోమా॑నామవ॒మస్త్రి॒వృత్ప॑ర॒మో య ఏ॒వం
 వేద॑ పర॒మతా॑మే॒వ గ॑చ్ఛతి .. 7. 1. 3.. స॒ప్త॒ద॒శమం॑త॒ర్యంతి॑ వి॒రాజీతి॒
 చతు॑శ్చత్వారిꣳశచ్చ .. 7. 1. 3..

11 అంగి॑రసో॒ వై స॒త్త్రమా॑సత॒ తే సు॑వ॒ర్గం లో॒కమా॑యం॒తేషాꣳ॑
 హ॒విష్మాగ్॑శ్చ హవి॒ష్కృచ్చా॑హీయేతాం॒ తావ॑కామయేతాꣳ సువ॒ర్గం
 లో॒కమి॑యా॒వేతి॒ తావే॒తం ద్వి॑రా॒త్రమ॑పశ్యతాం॒ తమాహ॑రతాం॒ తేనా॑యజేతాం॒
 తతో॒ వై తౌ సు॑వ॒ర్గం లో॒కమై॑తాం॒ య ఏ॒వం వి॒ద్వాంద్వి॑రా॒త్రేణ॒ యజ॑తే
 సువ॒ర్గమే॒వ లో॒కమే॑తి॒ తావైతాం॒ పూర్వే॒ణాహ్నాగ॑చ్ఛతా॒ముత్త॑రేణా

12 ఽభిప్ల॒వః పూర్వ॒మహ॑ర్భవతి॒ గతి॒రుత్త॑రం॒ జ్యోతి॑ష్టోమోఽగ్నిష్టో॒మః
 పూర్వ॒మహ॑ర్భవతి॒ తేజ॒స్తేనావ॑ రుంధే॒ సర్వ॑స్తోమోఽతిరా॒త్ర ఉత్త॑ర॒ꣳ॒
 సర్వ॒స్యాప్త్యై॒ సర్వ॒స్యావ॑రుద్ధ్యై గాయ॒త్రం పూర్వేహం॒థ్సామ॑ భవతి॒ తేజో॒ వై
 గా॑య॒త్రీ గా॑య॒త్రీ బ్ర॑హ్మవర్చ॒సం తేజ॑ ఏ॒వ బ్ర॑హ్మవర్చ॒సమా॒త్మంధ॑త్తే॒
 త్రైష్టు॑భ॒ముత్త॑ర॒ ఓజో॒ వై వీ॒ర్యం॑ త్రి॒ష్టుగోజ॑ ఏ॒వ వీ॒ర్య॑మా॒త్మంధ॑త్తే
 రథంత॒రం పూర్వే

13 ఽహం॒థ్సామ॑ భవతీ॒యం వై ర॑థంత॒రమ॒స్యామే॒వ ప్రతి॑ తిష్ఠతి
 బృ॒హదుత్త॑రే॒ఽసౌ వై బృ॒హద॒ముష్యా॑మే॒వ ప్రతి॑ తిష్ఠతి॒ తదా॑హుః॒ క్వ॑
 జగ॑తీ చాను॒ష్టుప్చేతి॑ వైఖాన॒సం పూర్వేఽహం॒థ్సామ॑ భవతి॒ తేన॒ జగ॑త్యై॒
 నైతి॑ షోడ॒శ్యుత్త॑రే॒ తేనా॑ను॒ష్టుభోఽథా॑హు॒ర్యథ్స॑మా॒నే᳚ఽర్ధమా॒సే
 స్యాతా॑మన్యత॒రస్యాహ్నో॑ వీ॒ర్య॑మను॑ పద్యే॒తేత్య॑మావా॒స్యా॑యాం॒
 పూర్వ॒మహ॑ర్భవ॒త్యుత్త॑రస్మి॒న్నుత్త॑రం॒ నానై॒వార్ధ॑మా॒సయో᳚ర్భవతో॒ నానా॑వీర్యే
 భవతో హ॒విష్మ॑న్నిధనం॒ పూర్వ॒మహ॑ర్భవతి హవి॒ష్కృన్ని॑ధన॒ముత్త॑రం॒
 ప్రతి॑ష్ఠిత్యై .. 7. 1. 4.. ఉత్త॑రేణ రథంత॒రం పూర్వేఽన్వేక॑ విꣳశతిశ్చ .. 7. 1. 4..

14 ఆపో॒ వా ఇ॒దమగ్రే॑ సలి॒లమా॑సీ॒త్తస్మి॑న్ప్ర॒జాప॑తిర్వా॒యుర్భూ॒త్వాచ॑ర॒థ్స
 ఇ॒మామ॑పశ్య॒త్తాం వ॑రా॒హో భూ॒త్వాహ॑ర॒త్తాం వి॒శ్వక॑ర్మా భూ॒త్వా
 వ్య॑మా॒ర్ట్సాప్ర॑థత॒ సా పృ॑థి॒వ్య॑భవ॒త్తత్పృ॑థి॒వ్యై పృ॑థివి॒త్వం
 తస్యా॑మశ్రామ్యత్ప్ర॒జాప॑తిః॒ స దే॒వాన॑సృజత॒ వసూ᳚న్రు॒ద్రానా॑ది॒త్యాంతే దే॒వాః
 ప్ర॒జాప॑తిమబ్రువ॒న్ ప్ర జా॑యామహా॒ ఇతి॒ సో᳚ఽబ్రవీ॒ద్

15 యథా॒హం యు॒ష్మాగ్స్తప॒సాసృ॑క్ష్యే॒వం తప॑సి ప్ర॒జన॑నమిచ్ఛధ్వ॒మితి॒
 తేభ్యో॒ఽగ్నిమా॒యత॑నం॒ ప్రాయ॑చ్ఛదే॒తేనా॒యత॑నేన శ్రామ్య॒తేతి॒
 తే᳚ఽగ్నినా॒యత॑నేనాశ్రామ్యం॒తే సం॑వథ్స॒ర ఏకాం॒ గామ॑సృజంత॒ తాం వసు॑భ్యో
 రు॒ద్రేభ్య॑ ఆది॒త్యేభ్యః॒ ప్రాయ॑చ్ఛన్నే॒తాꣳ ర॑క్షధ్వ॒మితి॒ తాం వస॑వో రు॒ద్రా
 ఆ॑ది॒త్యా అ॑రక్షంత॒ సా వసు॑భ్యో రు॒ద్రేభ్య॑ ఆది॒త్యేభ్యః॒ ప్రాజా॑యత॒ త్రీణి॑ చ

16 శ॒తాని॒ త్రయ॑స్త్రిꣳశతం॒ చాథ॒ సైవ స॑హస్రత॒మ్య॑భవ॒త్తే
 దే॒వాః ప్ర॒జాప॑తిమబ్రువంథ్స॒హస్రే॑ణ నో యాజ॒యేతి॒ సో᳚ఽగ్నిష్టో॒మేన॒
 వసూ॑నయాజయ॒త్త ఇ॒మం లో॒కమ॑జయం॒తచ్చా॑దదుః॒ స ఉ॒క్థ్యే॑న
 రు॒ద్రాన॑యాజయం॒తే᳚ఽన్తరి॑క్షమజయం॒తచ్చా॑దదుః॒
 సో॑ఽతిరా॒త్రేణా॑ది॒త్యాన॑యాజయ॒త్తే॑ఽముం
 లో॒కమ॑జయం॒తచ్చా॑దదు॒స్తదం॒తరి॑క్షం॒

17 వ్యవై᳚ర్యత॒ తస్మా᳚ద్రు॒ద్రా ఘాతు॑కా అనాయత॒నా హి తస్మా॑దాహుః శిథి॒లం వై
 మ॑ధ్య॒మమహ॑స్త్రిరా॒త్రస్య॒ వి హి తద॒వైర్య॒తేతి॒ త్రైష్టు॑భం మధ్య॒మస్యాహ్న॒
 ఆజ్యం॑ భవతి సం॒యానా॑ని సూ॒క్తాని॑ శꣳసతి షోడ॒శినꣳ॑ శꣳస॒త్యహ్నో॒
 ధృత్యా॒ అశి॑థిలం భావాయ॒ తస్మా᳚త్త్రిరా॒త్రస్యా᳚గ్నిష్టో॒మ ఏ॒వ ప్ర॑థ॒మమహః॑
 స్యా॒దథో॒క్థ్యోఽథా॑తిరా॒త్ర ఏ॒షాం లో॒కానాం॒ విధృ॑త్యై॒ త్రీణి॑త్రీణి
 శ॒తాన్య॑నూచీనా॒హమవ్య॑వచ్ఛిన్నాని దదా

18 త్యే॒షాం లో॒కానా॒మను॒ సంత॑త్యై ద॒శతం॒ న వి చ్ఛిం॑ద్యాద్వి॒రాజం॒
 నేద్వి॑చ్ఛి॒నదా॒నీత్యథ॒ యా స॑హస్రత॒మ్యాసీ॒త్తస్యా॒మింద్ర॑శ్చ॒ విష్ణు॑శ్చ॒
 వ్యాయ॑చ్ఛేతా॒ꣳ॒ స ఇంద్రో॑ఽమన్యతా॒నయా॒ వా ఇ॒దం విష్ణుః॑ స॒హస్రం॑ వర్క్ష్యత॒
 ఇతి॒ తస్యా॑మకల్పేతాం॒ ద్విభా॑గ॒ ఇంద్ర॒స్తృతీ॑యే॒ విష్ణు॒స్తద్వా ఏ॒షాభ్యనూ᳚చ్యత
 ఉ॒భా జి॑గ్యథు॒రితి॒ తాం వా ఏ॒తామ॑చ్ఛావా॒క

19 ఏ॒వ శꣳ॑స॒త్యథ॒ యా స॑హస్రత॒మీ సా హోత్రే॒ దేయేతి॒ హోతా॑రం॒
 వా అ॒భ్యతి॑రిచ్యతే॒ యద॑తి॒రిచ్య॑తే॒ హోతానా᳚ప్తస్యాపయి॒తాథా॑హురున్నే॒త్రే
 దేయేత్యతి॑రిక్తా॒ వా ఏ॒షా స॒హస్ర॒స్యాతి॑రిక్త ఉన్నే॒తర్త్విజా॒మథా॑హుః॒ సర్వే᳚భ్యః
 సద॒స్యే᳚భ్యో॒ దేయేత్యథా॑హురుదా॒కృత్యా॒ సా వశం॑ చరే॒దిత్యథా॑హుర్బ్ర॒హ్మణే॑
 చా॒గ్నీధే॑ చ॒ దేయేతి॒

20 ద్విభా॑గం బ్ర॒హ్మణే॒ తృతీ॑యమ॒గ్నీధ॑ ఐం॒ద్రో వై బ్ర॒హ్మా
 వై᳚ష్ణ॒వో᳚ఽగ్నీద్యథై॒వ తావక॑ల్పేతా॒మిత్యథా॑హు॒ర్యా క॑ల్యా॒ణీ బ॑హురూ॒పా సా
 దేయేత్యథా॑హు॒ర్యా ద్వి॑రూ॒పోభ॒యత॑ ఏనీ॒ సా దేయేతి॑ స॒హస్ర॑స్య॒ పరి॑గృహీత్యై॒
 తద్వా ఏ॒తథ్స॒హస్ర॒స్యాయ॑నꣳ స॒హస్రగ్గ్॑ స్తో॒త్రీయాః᳚ స॒హస్రం॒ దక్షి॑ణాః
 స॒హస్ర॑ సంమితః సువ॒ర్గో లో॒కః సు॑వ॒ర్గస్య॑ లో॒కస్యా॒భిజి॑త్యై ..

 7. 1. 5.. అ॒బ్ర॒వీ॒చ్చ॒ తదం॒తరి॑క్షందదాత్యచ్ఛావా॒కశ్చ॒ దేయేతి॑
 స॒ప్తచ॑త్వారిꣳశచ్చ .. 7. 1. 5..

21 సోమో॒ వై స॒హస్ర॑మవింద॒త్తమింద్రోఽన్వ॑వింద॒త్తౌ య॒మో
 న్యాగ॑చ్ఛ॒త్తావ॑బ్రవీ॒దస్తు॒ మేఽత్రాపీత్యస్తు॒ హీ3 ఇత్య॑బ్రూతా॒ꣳ॒ స య॒మ
 ఏక॑స్యాం వీ॒ర్యం॑ పర్య॑పశ్యది॒యం వా అ॒స్య స॒హస్ర॑స్య వీ॒ర్యం॑ బిభ॒ర్తీతి॒
 తావ॑బ్రవీది॒యం మమాస్త్వే॒తద్యు॒వయో॒రితి॒ తావ॑బ్రూతా॒ꣳ॒ సర్వే॒ వా ఏ॒తదే॒తస్యాం᳚
 వీ॒ర్యం॑

22 పరి॑ పశ్యా॒మోఽꣳశ॒మా హ॑రామహా॒ ఇతి॒ తస్యా॒మꣳశ॒మాహ॑రంత॒
 తామ॒ప్సు ప్రావే॑శయం॒థ్సోమా॑యో॒దేహీతి॒ సా రోహి॑ణీ పింగ॒లైక॑హాయనీ రూ॒పం
 కృ॒త్వా త్రయ॑స్త్రిꣳశతా చ త్రి॒భిశ్చ॑ శ॒తైః స॒హోదైత్తస్మా॒ద్రోహి॑ణ్యా
 పింగ॒లయైక॑హాయన్యా॒ సోమం॑ క్రీణీయా॒ద్య ఏ॒వం వి॒ద్వాన్ రోహి॑ణ్యా
 పింగ॒లయైక॑హాయన్యా॒ సోమం॑ క్రీ॒ణాతి॒ త్రయ॑స్త్రిꣳశతా చై॒వాస్య॑ త్రి॒భిశ్చ॑

23 శ॒తైః సోమః॑ క్రీ॒తో భ॑వతి॒ సుక్రీ॑తేన యజతే॒ తామ॒ప్సు
 ప్రావే॑శయ॒న్నింద్రా॑యో॒దేహీతి॒ సా రోహి॑ణీ లక్ష్మ॒ణా ప॑ష్ఠౌ॒హీ వార్త్ర॑ఘ్నీ రూ॒పం
 కృ॒త్వా త్రయ॑స్త్రిꣳశతా చ త్రి॒భిశ్చ॑ శ॒తైః స॒హోదైత్తస్మా॒ద్రోహి॑ణీం
 లక్ష్మ॒ణాం ప॑ష్ఠౌ॒హీం వార్త్ర॑ఘ్నీం దద్యా॒ద్య ఏ॒వం వి॒ద్వాన్రోహి॑ణీం లక్ష్మ॒ణాం
 ప॑ష్ఠౌ॒హీం వార్త్ర॑ఘ్నీం॒ దదా॑తి॒ త్రయ॑స్త్రిꣳశచ్చై॒వాస్య॒ త్రీణి॑ చ
 శ॒తాని॒ సా ద॒త్తా

24 భ॑వతి॒ తామ॒ప్సు ప్రావే॑శయన్, య॒మాయో॒దేహీతి॒ సా జర॑తీ మూ॒ర్ఖా త॑జ్జఘ॒న్యా
 రూ॒పం కృ॒త్వా త్రయ॑స్త్రిꣳశతా చ త్రి॒భిశ్చ॑ శ॒తైః స॒హోదైత్తస్మా॒జ్జర॑తీం
 మూ॒ర్ఖాం త॑జ్జఘ॒న్యామ॑ను॒స్తర॑ణీం కుర్వీత॒ య ఏ॒వం వి॒ద్వాంజర॑తీం మూ॒ర్ఖాం
 త॑జ్జఘ॒న్యామ॑ను॒స్తర॑ణీం కురు॒తే త్రయ॑స్త్రిꣳశచ్చై॒వాస్య॒ త్రీణి॑ చ
 శ॒తాని॒ సాముష్మి॑3ꣳల్లో॒కే భ॑వతి॒ వాగే॒వ స॑హస్రత॒మీ తస్మా॒ద్

25 వరో॒ దేయః॒ సా హి వరః॑ స॒హస్ర॑మస్య॒ సా ద॒త్తా భ॑వతి॒ తస్మా॒ద్వరో॒
 న ప్ర॑తి॒గృహ్యః॒ సా హి వరః॑ స॒హస్ర॑మస్య॒ ప్రతి॑గృహీతం భవతీ॒యం వర॒
 ఇతి॑ బ్రూయా॒దథా॒న్యాం బ్రూ॑యాది॒యం మమేతి॒ తథా᳚స్య॒ తథ్స॒హస్ర॒మప్ర॑తిగృహీతం
 భవత్యుభయత ఏ॒నీ స్యా॒త్తదా॑హురన్యత ఏ॒నీ స్యా᳚థ్స॒హస్రం॑ ప॒రస్తా॒దేత॒మితి॒
 యైవ వరః॑

26 కల్యా॒ణీ రూ॒పస॑మృద్ధా॒ సా స్యా॒థ్సా హి వరః॒ సమృ॑ద్ధ్యై॒
 తాముత్త॑రే॒ణాగ్నీ᳚ధ్రం పర్యా॒ణీయా॑హవ॒నీయ॒స్యాంతే᳚ ద్రోణకల॒శమవ॑
 ఘ్రాపయే॒దా జి॑ఘ్ర క॒లశం॑ మహ్యు॒రుధా॑రా॒ పయ॑స్వ॒త్యా త్వా॑ విశం॒త్వింద॑వః
 సము॒ద్రమి॑వ॒ సింధ॑వః॒ సా మా॑ స॒హస్ర॒ ఆ భ॑జ ప్ర॒జయా॑ ప॒శుభిః॑ స॒హ
 పున॒ర్మాఽ వి॑శతాద్ర॒యిరితి॑ ప్ర॒జయై॒వైనం॑ ప॒శుభీ॑ ర॒య్యా స

27 మ॑ర్ధయతి ప్ర॒జావా᳚న్పశు॒మాన్ర॑యి॒మాన్భ॑వతి॒ య ఏ॒వం వేద॒ తయా॑
 స॒హాగ్నీ᳚ధ్రం ప॒రేత్య॑ పు॒రస్తా᳚త్ప్ర॒తీచ్యాం॒ తిష్ఠం॑త్యాం జుహుయాదు॒భా
 జి॑గ్యథు॒ర్న పరా॑ జయేథే॒ న పరా॑ జిగ్యే కత॒రశ్చ॒నైనోః᳚ . ఇంద్ర॑శ్చ విష్ణో॒
 యదప॑స్పృధేథాం త్రే॒ధా స॒హస్రం॒ వి తదై॑రయేథా॒మితి॑ త్రేధావిభ॒క్తం వై
 త్రి॑రా॒త్రే స॒హస్రꣳ॑ సాహ॒స్రీమే॒వైనాం᳚ కరోతి స॒హస్ర॑స్యై॒వైనాం॒ మాత్రాం᳚

28 కరోతి రూ॒పాణి॑ జుహోతి రూ॒పైరే॒వైనా॒ꣳ॒ సమ॑ర్ధయతి॒ తస్యా॑
 ఉపో॒త్థాయ॒ కర్ణ॒మా జ॑పే॒దిడే॒ రంతేఽది॑తే॒ సర॑స్వతి॒ ప్రియే॒ ప్రేయ॑సి॒
 మహి॒ విశ్రు॑త్యే॒తాని॑ తే అఘ్నియే॒ నామా॑ని సు॒కృతం॑ మా దే॒వేషు॑ బ్రూతా॒దితి॑
 దే॒వేభ్య॑ ఏ॒వైన॒మా వే॑దయ॒త్యన్వే॑నం దే॒వా బు॑ధ్యంతే .. 7. 1. 6.. ఏ॒తదే॒తస్యాం᳚
 వీ॒ర్య॑మస్య త్రి॒భిశ్చ॑ ద॒త్తా స॑హస్రత॒మీ తస్మా॑దే॒వ వరః॒ సం మాత్రా॒మేకా॒న్న
 చ॑త్వారి॒ꣳ॒శచ్చ॑ .. 7. 1. 6..

29 స॒హ॒స్ర॒త॒మ్యా॑ వై యజ॑మానః సువ॒ర్గం లో॒కమే॑తి॒ సైనꣳ॑ సువ॒ర్గం
 లో॒కం గ॑మయతి॒ సా మా॑ సువ॒ర్గం లో॒కం గ॑మ॒యేత్యా॑హ సువ॒ర్గమే॒వైనం॑ లో॒కం
 గ॑మయతి॒ సా మా॒ జ్యోతి॑ష్మంతం లో॒కం గ॑మ॒యేత్యా॑హ॒ జ్యోతి॑ష్మంతమే॒వైనం॑
 లో॒కం గ॑మయతి॒ సా మా॒ సర్వా॒న్పుణ్యా᳚3ꣳల్లో॒కాన్గ॑మ॒యేత్యా॑హ॒ సర్వా॑నే॒వైనం॒
 పుణ్యా᳚3ꣳ ల్లో॒కాన్గ॑మయతి॒ సా

30 మా᳚ ప్రతి॒ష్ఠాం గ॑మయ ప్ర॒జయా॑ ప॒శుభిః॑ స॒హ పున॒ర్మా
 వి॑శతాద్ర॒యిరితి॑ ప్ర॒జయై॒వైనం॑ ప॒శుభీ॑ ర॒య్యాం ప్రతి॑ష్ఠాపయతి
 ప్ర॒జావా᳚న్పశు॒మాన్ర॑యి॒మాన్భ॑వతి॒ య ఏ॒వం వేద॒ తామ॒గ్నీధే॑ వా బ్ర॒హ్మణే॑
 వా॒ హోత్రే॑ వోద్గా॒త్రే వా᳚ధ్వ॒ర్యవే॑ వా దద్యాథ్స॒హస్ర॑మస్య॒ సా ద॒త్తా భ॑వతి
 స॒హస్ర॑మస్య॒ ప్రతి॑గృహీతం భవతి॒ యస్తామవి॑ద్వాన్

31 ప్రతిగృ॒హ్ణాతి॒ తాం ప్రతి॑ గృహ్ణీయా॒దేకా॑సి॒ న స॒హస్ర॒మేకాం᳚ త్వా భూ॒తాం
 ప్రతి॑ గృహ్ణామి॒ న స॒హస్ర॒మేకా॑ మా భూ॒తా వి॑శ॒ మా స॒హస్ర॒మిత్యేకా॑మే॒వైనాం᳚
 భూ॒తాం ప్రతి॑ గృహ్ణాతి॒ న స॒హస్రం॒ య ఏ॒వం వేద॑ స్యో॒నాసి॑ సు॒షదా॑ సు॒శేవా᳚
 స్యో॒నా మా వి॑శ సు॒షదా॒ మా వి॑శ సు॒శేవా॒ మా వి॒శే

32 త్యా॑హ స్యో॒నైవైనꣳ॑ సు॒షదా॑ సు॒శేవా॑ భూ॒తావి॑శతి॒
 నైనꣳ॑ హినస్తి బ్రహ్మవా॒దినో॑ వదంతి స॒హస్రꣳ॑ సహస్రత॒మ్యన్వే॒తీ
 3 స॑హస్రత॒మీꣳ స॒హస్రా 3 మితి॒ యత్ప్రాచీ॑ముథ్సృ॒జేథ్స॒హస్రꣳ॑
 సహస్రత॒మ్యన్వి॑యా॒త్తథ్స॒హస్ర॑మప్రజ్ఞా॒త్రꣳ సు॑వ॒ర్గం లో॒కం న ప్ర
 జా॑నీయాత్ప్ర॒తీచీ॒ముథ్సృ॑జతి॒ తాꣳ స॒హస్ర॒మను॑ ప॒ర్యావ॑ర్తతే॒ సా
 ప్ర॑జాన॒తీ సు॑వ॒ర్గం లో॒కమే॑తి॒ యజ॑మానమ॒భ్యుథ్సృ॑జతి క్షి॒ప్రే స॒హస్రం॒
 ప్ర జా॑యత ఉత్త॒మా నీ॒యతే᳚ ప్రథ॒మా దే॒వాన్గ॑చ్ఛతి .. 7. 1. 7.. లో॒కాన్గ॑మయతి॒
 సాఽవి॑ద్వాంథ్సు॒శేవా॒ మాఽవి॑శ॒ యజ॑మానం॒ద్వాద॑శ చ .. 7. 1. 7..

33 అత్రి॑రదదా॒దౌర్వా॑య ప్ర॒జాం పు॒త్రకా॑మాయ॒ స రి॑రిచా॒నో॑ఽమన్యత॒ నిర్వీ᳚ర్యః
 శిథి॒లో యా॒తయా॑మా॒ స ఏ॒తం చ॑తూరా॒త్రమ॑పశ్య॒త్తమాహ॑ర॒త్తేనా॑యజత॒
 తతో॒ వై తస్య॑ చ॒త్వారో॑ వీ॒రా ఆజా॑యంత॒ సుహో॑తా॒ సూ᳚ద్గాతా॒ స్వ॑ధ్వర్యుః॒
 సుస॑భేయో॒ య ఏ॒వం వి॒ద్వాగ్శ్చ॑తూరా॒త్రేణ॒ యజ॑త॒ ఆస్య॑ చ॒త్వారో॑ వీ॒రా
 జా॑యంతే॒ సుహో॑తా॒ సూ᳚ద్గాతా॒ స్వ॑ధ్వర్యుః॒ సుస॑భేయో॒ యే చ॑తుర్వి॒ꣳ॒శాః
 పవ॑మానా బ్రహ్మవర్చ॒సం తద్

34 య ఉ॒ద్యంతః॒ స్తోమాః॒ శ్రీః సాత్రిగ్గ్॑ శ్ర॒ద్ధాదే॑వం॒ యజ॑మానం చ॒త్వారి॑
 వీ॒ర్యా॑ణి॒ నోపా॑నమం॒తేజ॑ ఇంద్రి॒యం బ్ర॑హ్మవర్చ॒సమ॒న్నాద్య॒ꣳ॒ స
 ఏ॒తాగ్శ్చ॒తుర॒శ్చతు॑ష్టోమాం॒థ్సోమా॑నపశ్య॒త్తానాహ॑ర॒త్తైర॑యజత॒ తేజ॑ ఏ॒వ
 ప్ర॑థ॒మేనావా॑రుంధేంద్రి॒యం ద్వి॒తీయే॑న బ్రహ్మవర్చ॒సం తృ॒తీయే॑నా॒న్నాద్యం॑
 చతు॒ర్థేన॒ య ఏ॒వం వి॒ద్వాగ్శ్చ॒తుర॒శ్చతు॑ష్టోమాం॒థ్సోమా॑నా॒హర॑తి॒
 తైర్యజ॑తే॒ తేజ॑ ఏ॒వ ప్ర॑థ॒మేనావ॑ రుంధ ఇంద్రి॒యం ద్వి॒తీయే॑న బ్రహ్మవర్చ॒సం
 తృ॒తీయే॑నా॒న్నాద్యం॑ చతు॒ర్థేన॒ యామే॒వాత్రి॒ర్॒ఋద్ధి॒మార్ధ్నో॒త్తామే॒వ యజ॑మాన
 ఋధ్నోతి .. 7. 1. 8.. తత్తేజ॑ ఏ॒వాష్టాద॑శ చ .. 7. 1. 8..

35 జ॒మద॑గ్నిః॒ పుష్టి॑కామశ్చతూరా॒త్రేణా॑యజత॒ స ఏ॒తాన్పోషాꣳ॑
 అపుష్య॒త్తస్మా᳚త్పలి॒తౌ జామ॑దగ్నియౌ॒ న సం జా॑నాతే ఏ॒తానే॒వ పోషా᳚న్పుష్యతి॒ య
 ఏ॒వం వి॒ద్వాగ్శ్చ॑తూరా॒త్రేణ॒ యజ॑తే పురోడా॒శిన్య॑ ఉప॒సదో॑ భవంతి ప॒శవో॒
 వై పు॑రో॒డాశః॑ ప॒శూనే॒వావ॑ రుం॒ధేఽన్నం॒ వై పు॑రో॒డాశోఽన్న॑మే॒వావ॑
 రుంధేఽన్నా॒దః ప॑శు॒మాన్భ॑వతి॒ య ఏ॒వం వి॒ద్వాగ్శ్చ॑తూరా॒త్రేణ॒ యజ॑తే ..

 7. 1. 9.. జ॒మద॑గ్నిర॒ష్టా చ॑త్వారిꣳశత్ .. 7. 1. 9..

36 సం॒వ॒థ్స॒రో వా ఇ॒దమేక॑ ఆసీ॒థ్సో॑ఽకామయత॒ర్తూంథ్సృ॑జే॒యేతి॒ స ఏ॒తం
 పం॑చరా॒త్రమ॑పశ్య॒త్తమాహ॑ర॒త్తేనా॑యజత॒ తతో॒ వై స ఋ॒తూన॑సృజత॒
 య ఏ॒వం వి॒ద్వాన్పం॑చరా॒త్రేణ॒ యజ॑తే॒ ప్రైవ జా॑యతే॒ త ఋ॒తవః॑ సృ॒ష్టా
 న వ్యావ॑ర్తంత॒ త ఏ॒తం పం॑చరా॒త్రమ॑పశ్యం॒తమాహ॑రం॒తేనా॑యజంత॒ తతో॒
 వై తే వ్యావ॑ర్తంత॒

37 య ఏ॒వం వి॒ద్వాన్పం॑చరా॒త్రేణ॒ యజ॑తే॒ వి పా॒ప్మనా॒
 భ్రాతృ॑వ్యే॒ణావ॑ర్తతే॒ సార్వ॑సేనిః శౌచే॒యో॑ఽకామయత పశు॒మాంథ్స్యా॒మితి॒ స
 ఏ॒తం పం॑చరా॒త్రమాహ॑ర॒త్తేనా॑యజత॒ తతో॒ వై స స॒హస్రం॑ ప॒శూన్ప్రాప్నో॒ద్య
 ఏ॒వం వి॒ద్వాన్పం॑చరా॒త్రేణ॒ యజ॑తే॒ ప్ర స॒హస్రం॑ ప॒శూనా᳚ప్నోతి బబ॒రః
 ప్రావా॑హణిరకామయత వా॒చః ప్ర॑వది॒తా స్యా॒మితి॒ స ఏ॒తం పం॑చరా॒త్రమా

38 ఽహ॑ర॒త్తేనా॑యజత॒ తతో॒ వై స వా॒చః ప్ర॑వది॒తాభ॑వ॒ద్య ఏ॒వం
 వి॒ద్వాన్పం॑చరా॒త్రేణ॒ యజ॑తే ప్రవది॒తైవ వా॒చో భ॑వ॒త్యథో॑ ఏనం
 వా॒చస్పతి॒రిత్యా॑హు॒రనా᳚ప్తశ్చతూరా॒త్రోఽతి॑రిక్తః షడ్రా॒త్రోఽథ॒ వా ఏ॒ష
 సం॑ ప్ర॒తి య॒జ్ఞో యత్పం॑చరా॒త్రో య ఏ॒వం వి॒ద్వాన్పం॑చరా॒త్రేణ॒ యజ॑తే
 సం ప్ర॒త్యే॑వ య॒జ్ఞేన॑ యజతే పంచరా॒త్రో భ॑వతి॒ పంచ॒ వా ఋ॒తవః॑
 సంవథ్స॒ర

39 ఋ॒తుష్వే॒వ సం॑వథ్స॒రే ప్రతి॑ తిష్ఠ॒త్యథో॒ పంచా᳚క్షరా
 పం॒క్తిః పాంక్తో॑ య॒జ్ఞో య॒జ్ఞమే॒వావ॑ రుంధే త్రి॒వృద॑గ్నిష్టో॒మో
 భ॑వతి॒ తేజ॑ ఏ॒వావ॑ రుంధే పంచద॒శో భ॑వతీంద్రి॒యమే॒వావ॑
 రుంధే సప్తద॒శో భ॑వత్య॒న్నాద్య॒స్యావ॑రుద్ధ్యా॒ అథో॒ ప్రైవ తేన॑
 జాయతే పంచవి॒ꣳ॒శో᳚ఽగ్నిష్టో॒మో భ॑వతి ప్ర॒జాప॑తే॒రాప్త్యై॑
 మహావ్ర॒తవా॑న॒న్నాద్య॒స్యావ॑రుద్ధ్యై విశ్వ॒జిథ్సర్వ॑పృష్ఠోఽతిరా॒త్రో భ॑వతి॒
 సర్వ॑స్యా॒భిజి॑త్యై .. 7. 1. 10.. తే వ్యావ॑ర్తంత ప్రవది॒తా స్యా॒మితి॒ స ఏ॒తం
 పం॑చరా॒త్రమా సం॑వథ్స॒రో॑ఽభిజి॑త్యై .. 7. 1. 10..

40 దే॒వస్య॑ త్వా సవి॒తుః ప్ర॑స॒వే᳚ఽశ్వినో᳚ర్బా॒హుభ్యాం᳚ పూ॒ష్ణో హస్తా᳚భ్యా॒మా
 ద॑ద ఇ॒మామ॑గృభ్ణన్రశ॒నామృ॒తస్య॒ పూర్వ॒ ఆయు॑షి వి॒దథే॑షు క॒వ్యా . తయా॑
 దే॒వాః సు॒తమా బ॑భూవురృ॒తస్య॒ సామం᳚థ్స॒రమా॒రపం॑తీ .. అ॒భి॒ధా అ॑సి॒
 భువ॑నమసి యం॒తాసి॑ ధ॒ర్తాసి॒ సో᳚ఽగ్నిం వై᳚శ్వాన॒రꣳ సప్ర॑థ సం గచ్ఛ॒
 స్వాహా॑కృతః పృథి॒వ్యాం యం॒తా రాడ్యం॒తాసి॒ యమ॑నో ధ॒ర్తాసి॑ ధ॒రుణః॑ కృ॒ష్యై
 త్వా॒ క్షేమా॑య త్వా ర॒య్యై త్వా॒ పోషా॑య త్వా పృథి॒వ్యై త్వాం॒తరి॑క్షాయ త్వా ది॒వే
 త్వా॑ స॒తే త్వాస॑తే త్వా॒ద్భ్యస్త్వౌష॑ధీభ్యస్త్వా॒ విశ్వే᳚భ్యస్త్వా భూ॒తేభ్యః॑ ..

 7. 1. 11.. ధ॒రుణః॒ పంచ॑విꣳశతిశ్చ .. 7. 1. 11..

41 వి॒భూర్మా॒త్రా ప్ర॒భూః పి॒త్రాశ్వో॑ఽసి॒ హయో॒ఽస్యత్యో॑ఽసి॒ నరో॒ఽస్యర్వా॑సి॒
 సప్తి॑రసి వా॒జ్య॑సి॒ వృషా॑సి నృ॒మణా॑ అసి॒ యయు॒ర్నామా᳚స్యాది॒త్యానాం॒
 పత్వాన్వి॑హ్య॒గ్నయే॒ స్వాహా॒ స్వాహేం᳚ద్రా॒గ్నిభ్యా॒గ్॒ స్వాహా᳚ ప్ర॒జాప॑తయే॒ స్వాహా॒
 విశ్వే᳚భ్యో దే॒వేభ్యః॒ స్వాహా॒ సర్వా᳚భ్యో దే॒వతా᳚భ్య ఇ॒హ ధృతిః॒ స్వాహే॒హ
 విధృ॑తిః॒ స్వాహే॒హ రంతిః॒ స్వాహే॒హ రమ॑తిః॒ స్వాహా॒ భూర॑సి భు॒వే త్వా॒ భవ్యా॑య
 త్వా భవిష్య॒తే త్వా॒ విశ్వే᳚భ్యస్త్వా భూ॒తేభ్యో॒ దేవా॑ ఆశాపాలా ఏ॒తం దే॒వేభ్యోఽశ్వం॒
 మేధా॑య॒ ప్రోక్షి॑తం గోపాయత .. 7. 1. 12.. రంతిః॒ స్వాహా॒ ద్వావిꣳ॑శతిశ్చ .. 7. 1. 12..

42 ఆయ॑నాయ॒ స్వాహా॒ ప్రాయ॑ణాయ॒ స్వాహో᳚ద్ద్రా॒వాయ॒ స్వాహోద్ద్రు॑తాయ॒ స్వాహా॑ శూకా॒రాయ॒
 స్వాహా॒ శూకృ॑తాయ॒ స్వాహా॒ పలా॑యితాయ॒ స్వాహా॒పలా॑యితాయ॒ స్వాహా॒వల్గ॑తే॒ స్వాహా॑
 పరా॒వల్గ॑తే॒ స్వాహా॑య॒తే స్వాహా᳚ ప్రయ॒తే స్వాహా॒ సర్వ॑స్మై॒ స్వాహా᳚ .. 7. 1. 13..

 ఆయ॑నా॒యోత్త॑రమా॒పలా॑యితాయ॒ షడ్విꣳ॑శతిః .. 7. 1. 13..

43 అ॒గ్నయే॒ స్వాహా॒ సోమా॑య॒ స్వాహా॑ వా॒యవే॒ స్వాహా॒పాం మోదా॑య॒ స్వాహా॑ సవి॒త్రే
 స్వాహా॒ సర॑స్వత్యై॒ స్వాహేంద్రా॑య॒ స్వాహా॒ బృహ॒స్పత॑యే॒ స్వాహా॑ మి॒త్రాయ॒
 స్వాహా॒ వరు॑ణాయ॒ స్వాహా॒ సర్వ॑స్మై॒ స్వాహా᳚ .. 7. 1. 14.. అ॒గ్నయే॑ వా॒యవే॒ఽపాం
 మోదా॒యేంద్రా॑య॒ త్రయో॑విꣳశతిః .. 7. 1. 14..

44 పృ॒థి॒వ్యై స్వాహాం॒తరి॑క్షాయ॒ స్వాహా॑ ది॒వే స్వాహా॒ సూర్యా॑య॒ స్వాహా॑
 చం॒ద్రమ॑సే॒ స్వాహా॒ నక్ష॑త్రేభ్యః॒ స్వాహా॒ ప్రాచ్యై॑ ది॒శే స్వాహా॒ దక్షి॑ణాయై
 ది॒శే స్వాహా᳚ ప్ర॒తీచ్యై॑ ది॒శే స్వాహోదీ᳚చ్యై ది॒శే స్వాహో॒ర్ధ్వాయై॑ ది॒శే
 స్వాహా॑ ది॒గ్భ్యః స్వాహా॑వాంతరది॒శాభ్యః॒ స్వాహా॒ సమా᳚భ్యః॒ స్వాహా॑ శ॒రద్భ్యః॒
 స్వాహా॑హోరా॒త్రేభ్యః॒ స్వాహా᳚ర్ధమా॒సేభ్యః॒ స్వాహా॒ మాసే᳚భ్యః॒ స్వాహ॒ర్తుభ్యః॒ స్వాహా॑
 సంవథ్స॒రాయ॒ స్వాహా॒ సర్వ॑స్మై॒ స్వాహా᳚ .. 7. 1. 15.. పృ॒థి॒వ్యై సూర్యా॑య॒
 నక్ష॑త్రేభ్యః॒ ప్రాచ్యై॑ స॒ప్త చ॑త్వారిꣳశత్ .. 7. 1. 15..

45 అ॒గ్నయే॒ స్వాహా॒ సోమా॑య॒ స్వాహా॑ సవి॒త్రే స్వాహా॒ సర॑స్వత్యై॒ స్వాహా॑ పూ॒ష్ణే
 స్వాహా॒ బృహ॒స్పత॑యే॒ స్వాహా॒పాం మోదా॑య॒ స్వాహా॑ వా॒యవే॒ స్వాహా॑ మి॒త్రాయ॒ స్వాహా॒
 వరు॑ణాయ॒ స్వాహా॒ సర్వ॑స్మై॒ స్వాహా᳚ .. 7. 1. 16.. అ॒గ్నయే॑ సవి॒త్రే పూ॒ష్ణే॑ఽపాం
 మోదా॑య వా॒యవే॒ త్రయో॑విꣳశతిః .. 7. 1. 16..

46 పృ॒థి॒వ్యై స్వాహాం॒తరి॑క్షాయ॒ స్వాహా॑ ది॒వే స్వాహా॒గ్నయే॒ స్వాహా॒ సోమా॑య॒
 స్వాహా॒ సూర్యా॑య॒ స్వాహా॑ చం॒ద్రమ॑సే॒ స్వాహాహ్నే॒ స్వాహా॒ రాత్రి॑యై॒ స్వాహ॒ర్జవే॒
 స్వాహా॑ సా॒ధవే॒ స్వాహా॑ సుక్షి॒త్యై స్వాహా᳚ క్షు॒ధే స్వాహా॑శితి॒మ్నే స్వాహా॒ రోగా॑య॒
 స్వాహా॑ హి॒మాయ॒ స్వాహా॑ శీ॒తాయ॒ స్వాహా॑త॒పాయ॒ స్వాహార॑ణ్యాయ॒ స్వాహా॑ సువ॒ర్గాయ॒
 స్వాహా॑ లో॒కాయ॒ స్వాహా॒ సర్వ॑స్మై॒ స్వాహా᳚ .. 7. 1. 17.. పృ॒థి॒వ్యా అ॒గ్నయేఽహ్నే॒
 రాత్రి॑యై॒ చతు॑శ్చత్వారిꣳశత్ .. 7. 1. 17..

47 భువో॑ దే॒వానాం॒ కర్మ॑ణా॒పస॒ర్తస్య॑ ప॒థ్యా॑సి॒ వసు॑భిర్దే॒వేభి॑ర్దే॒వత॑యా
 గాయ॒త్రేణ॑ త్వా॒ ఛంద॑సా యునజ్మి వసం॒తేన॑ త్వ॒ర్తునా॑ హ॒విషా॑ దీక్షయామి
 రు॒ద్రేభి॑ర్దే॒వేభి॑ర్దే॒వత॑యా॒ త్రైష్టు॑భేన త్వా॒ ఛంద॑సా యునజ్మి
 గ్రీ॒ష్మేణ॑ త్వ॒ర్తునా॑ హ॒విషా॑ దీక్షయామ్యాది॒త్యేభి॑ర్దే॒వేభి॑ర్దే॒వత॑యా॒
 జాగ॑తేన త్వా॒ ఛంద॑సా యునజ్మి వ॒ర్॒షాభి॑స్త్వ॒ర్తునా॑ హ॒విషా॑ దీక్షయామి॒
 విశ్వే॑భిర్దే॒వేభి॑ర్దే॒వత॒యాను॑ష్టుభేన త్వా॒ ఛంద॑సా యునజ్మి

48 శ॒రదా᳚ త్వ॒ర్తునా॑ హ॒విషా॑ దీక్షయా॒మ్యంగి॑రోభిర్దే॒వేభి॑ర్దే॒వత॑యా॒
 పాంక్తే॑న త్వా॒ ఛంద॑సా యునజ్మి హేమంతశిశి॒రాభ్యాం᳚ త్వ॒ర్తునా॑ హ॒విషా॑
 దీక్షయా॒మ్యాహం దీ॒క్షామ॑రుహమృ॒తస్య॒ పత్నీం᳚ గాయ॒త్రేణ॒ ఛంద॑సా॒ బ్రహ్మ॑ణా
 చ॒ర్తꣳ స॒త్యే॑ఽధాꣳ స॒త్యమృ॒తే॑ఽధాం .. మ॒హీ మూ॒షు సు॒త్రామా॑ణమి॒హ
 ధృతిః॒ స్వాహే॒హ విధృ॑తిః॒ స్వాహే॒హ రంతిః॒ స్వాహే॒హ రమ॑తిః॒ స్వాహా᳚ .. 7. 1. 18.. ఆను॑ష్టేభేన త్వా॒ ఛంద॑సా యున॒జ్మ్యేకా॒న్న పం॑చా॒శచ్చ॑ .. 7. 1. 18..

49 ఈం॒కా॒రాయ॒ స్వాహేంకృ॑తాయ॒ స్వాహా॒ క్రంద॑తే॒ స్వాహా॑వ॒క్రంద॑తే॒
 స్వాహా॒ ప్రోథ॑తే॒ స్వాహా᳚ ప్ర॒ప్రోథ॑తే॒ స్వాహా॑ గం॒ధాయ॒ స్వాహా᳚ ఘ్రా॒తాయ॒
 స్వాహా᳚ ప్రా॒ణాయ॒ స్వాహా᳚ వ్యా॒నాయ॒ స్వాహా॑ఽపా॒నాయ॒ స్వాహా॑ సందీ॒యమా॑నాయ॒
 స్వాహా॒ సంది॑తాయ॒ స్వాహా॑ విచృ॒త్యమా॑నాయ॒ స్వాహా॒ విచృ॑త్తాయ॒ స్వాహా॑
 పలాయి॒ష్యమా॑ణాయ॒ స్వాహా॒ పలా॑యితాయ॒ స్వాహో॑పర2ꣳస్య॒ తే స్వాహోప॑రతాయ॒
 స్వాహా॑ నివేక్ష్య॒తే స్వాహా॑ నివి॒శమా॑నాయ॒ స్వాహా॒ నివి॑ష్టాయ॒ స్వాహా॑ నిషథ్స్య॒
 తే స్వాహా॑ ని॒షీద॑తే॒ స్వాహా॒ నిష॑ణ్ణాయ॒ స్వాహా॑

50 ఽసిష్య॒తే స్వాహాసీ॑నాయ॒ స్వాహా॑సి॒తాయ॒ స్వాహా॑ నిపథ్స్య॒తే స్వాహా॑
 ని॒పద్య॑మానాయ॒ స్వాహా॒ నిప॑న్నాయ॒ స్వాహా॑ శయిష్య॒తే స్వాహా॒ శయా॑నాయ॒ స్వాహా॑
 శయి॒తాయ॒ స్వాహా॑ సం మీలిష్య॒తే స్వాహా॑ సం॒ మీల॑తే॒ స్వాహా॒ సం మీ॑లితాయ॒
 స్వాహా᳚ స్వప్స్య॒తే స్వాహా᳚ స్వప॒తే స్వాహా॑ సు॒ప్తాయ॒ స్వాహా᳚ ప్రభోథ్స్య॒తే స్వాహా᳚
 ప్ర॒బుధ్య॑మానాయ॒ స్వాహా॒ ప్రబు॑ద్ధాయ॒ స్వాహా॑ జాగరిష్య॒తే స్వాహా॒ జాగ్ర॑తే॒ స్వాహా॑
 జాగరి॒తాయ॒ స్వాహా॒ శుశ్రూ॑షమాణాయ॒ స్వాహా॑ శృణ్వ॒తే స్వాహా᳚ శ్రు॒తాయ॒ స్వాహా॑
 వీక్షిష్య॒తే స్వాహా॒

51 వీక్ష॑మాణాయ॒ స్వాహా॒ వీక్షి॑తాయ॒ స్వాహా॑ సꣳహాస్య॒తే స్వాహా॑ సం॒జిహా॑నాయ॒
 స్వాహో॒జ్జిహా॑నాయ॒ స్వాహా॑ వివర్థ్స్య॒తే స్వాహా॑ వి॒వర్త॑మానాయ॒ స్వాహా॒ వివృ॑త్తాయ॒
 స్వాహో᳚త్థాస్య॒తే స్వాహో॒త్తిష్ఠ॑తే॒ స్వాహోత్థి॑తాయ॒ స్వాహా॑ విధవిష్య॒తే స్వాహా॑
 విధూన్వా॒నాయ॒ స్వాహా॒ విధూ॑తాయ॒ స్వాహో᳚త్క్ర2ꣳస్య॒తే స్వాహో॒త్క్రామ॑తే॒
 స్వాహోత్క్రాం᳚తాయ॒ స్వాహా॑ చంక్రమిష్య॒తే స్వాహా॑ చంక్ర॒మ్యమా॑ణాయ॒ స్వాహా॑
 చంక్రమి॒తాయ॒ స్వాహా॑ కండూయిష్య॒తే స్వాహా॑ కండూ॒యమా॑నాయ॒ స్వాహా॑ కండూయి॒తాయ॒
 స్వాహా॑ నికషిష్య॒తే స్వాహా॑ ని॒కష॑మాణాయ॒ స్వాహా॒ నిక॑షితాయ॒ స్వాహా॒
 యదత్తి॒ తస్మై॒ స్వాహా॒ యత్పిబ॑తి॒ తస్మై॒ స్వాహా॒ యన్మేహ॑తి॒ తస్మై॒ స్వాహా॒
 యచ్ఛకృ॑త్క॒రోతి॒ తస్మై॒ స్వాహా॒ రేత॑సే॒ స్వాహా᳚ ప్ర॒జాభ్యః॒ స్వాహా᳚
 ప్ర॒జన॑నాయ॒ స్వాహా॒ సర్వ॑స్మై॒ స్వాహా᳚ .. 7. 1. 19.. నిష॑ణ్ణాయ॒ స్వాహా॑
 వీక్షిష్య॒తే స్వాహా॑ ని॒కష॑మాణాయ॒ స్వాహా॑ స॒ప్తవిꣳ॑శతిశ్చ .. 7. 1. 19..

52 అ॒గ్నయే॒ స్వాహా॑ వా॒యవే॒ స్వాహా॒ సూర్యా॑య॒ స్వాహ॒ర్తమ॑స్యృ॒తస్య॒ర్తమ॑సి
 స॒త్యమ॑సి స॒త్యస్య॑ స॒త్యమ॑స్యృ॒తస్య॒ పంథా॑ అసి దే॒వానాం᳚ ఛా॒యామృత॑స్య॒
 నామ॒ తథ్స॒త్యం యత్త్వం ప్ర॒జాప॑తి॒రస్యధి॒ యద॑స్మిన్వా॒జినీ॑వ॒ శుభః॒
 స్పర్ధం॑తే॒ దివః॒ సూర్యే॑ణ॒ విశో॒ఽపో వృ॑ణా॒నః ప॑వతే క॒వ్యన్ప॒శుం న గో॒పా
 ఇర్యః॒ పరి॑జ్మా .. 7. 1. 20.. అ॒గ్నయే॑ వా॒యవే॒ సూర్యా॑యా॒ఽష్టా చ॑త్వారిꣳశత్ ..

 7. 1. 20..

 ప్ర॒జన॑నం ప్రాతస్సవ॒నే వై బ్ర॑హ్మవా॒దినః॒ స త్వా అంగి॑రస॒ ఆపో॒ వై సోమో॒
వై స॑హస్రత॒మ్యాఽత్రి॑ర్జ॒మద॑గ్నిః సంవథ్స॒రో దే॒వస్య॑ వి॒భూరాయ॑నాయా॒గ్నయే॑
పృథి॒వ్యా అ॒గ్నయే॑ పృథి॒వ్యై భువ॑ ఈంకా॒రాయా॒ఽగ్నయే॑ వా॒యవే॒ సూర్యా॑య
విꣳశ॒తిః ..

 ప్ర॒జన॑న॒మంగి॑రసః సోమో॒ వై ప్ర॑తిగృ॒హ్ణాతి॑ వీ॒భూర్వీక్ష॑మాణాయ॒ ద్వి
పం॑చా॒శత్ ..

 ప్ర॒జన॑నం॒ పరి॑జ్మా ..

సప్తమకాండే ద్వితీయః ప్రశ్నః 2 

1 సా॒ధ్యా వై దే॒వాః సు॑వ॒ర్గకా॑మా ఏ॒తꣳ
   ష॑డ్రా॒త్రమ॑పశ్యం॒తమాహ॑రం॒తేనా॑యజంత॒ తతో॒ వై తే సు॑వ॒ర్గం
   లో॒కమా॑య॒న్॒ య ఏ॒వం వి॒ద్వాꣳసః॑ షడ్రా॒త్రమాస॑తే సువ॒ర్గమే॒వ లో॒కం
   యం॑తి దేవస॒త్త్రం వై ష॑డ్రా॒త్రః ప్ర॒త్యక్ష॒గ్గ్॒ హ్యే॑తాని॑ పృ॒ష్ఠాని॒
   య ఏ॒వం వి॒ద్వాꣳసః॑ షడ్రా॒త్రమాస॑తే సా॒క్షాదే॒వ దే॒వతా॑ అ॒భ్యారో॑హంతి
   షడ్రా॒త్రో భ॑వతి॒ షడ్వా ఋ॒తవః॒ షట్పృ॒ష్ఠాని॑

2 పృ॒ష్ఠైరే॒వర్తూన॒న్వారో॑హంత్యృ॒తుభిః॑ సంవథ్స॒రం తే సం॑వథ్స॒ర ఏ॒వ
   ప్రతి॑ తిష్ఠంతి బృహద్రథంత॒రాభ్యాం᳚ యంతీ॒యం వావ ర॑థంత॒రమ॒సౌ
   బృ॒హదా॒భ్యామే॒వ యం॒త్యథో॑ అ॒నయో॑రే॒వ ప్రతి॑ తిష్ఠంత్యే॒తేవై
   య॒జ్ఞస్యాం᳚జ॒సాయ॑నీ స్రు॒తీ తాభ్యా॑మే॒వ సు॑వ॒ర్గం లో॒కం యం॑తి
   త్రి॒వృద॑గ్నిష్టో॒మో భ॑వతి॒ తేజ॑ ఏ॒వావ॑ రుంధతే పంచద॒శో
   భ॑వతీంద్రి॒యమే॒వావ॑ రుంధతే సప్తద॒శో

3 భ॑వత్య॒న్నాద్య॒స్యావ॑రుద్ధ్యా॒ అథో॒ ప్రైవ తేన॑ జాయంత ఏకవి॒ꣳ॒శో
   భ॑వతి॒ ప్రతి॑ష్ఠిత్యా॒ అథో॒ రుచ॑మే॒వాత్మంద॑ధతే త్రిణ॒వో భ॑వతి॒
   విజి॑త్యై త్రయస్త్రి॒ꣳ॒శో భ॑వతి॒ ప్రతి॑ష్ఠిత్యై సదోహవిర్ధా॒నిన॑
   ఏ॒తేన॑ షడ్రా॒త్రేణ॑ యజేర॒న్నాశ్వ॑త్థీ హవి॒ర్ధానం॒ చాగ్నీ᳚ధ్రం చ
   భవత॒స్తద్ధి సు॑వ॒ర్గ్యం॑ చ॒క్రీవ॑తీ భవతః సువ॒ర్గస్య॑ లో॒కస్య॒
   సమ॑ష్ట్యా ఉ॒లూఖ॑లబుధ్నో॒ యూపో॑ భవతి॒ ప్రతి॑ష్ఠిత్యై॒ ప్రాంచో॑ యాంతి॒
   ప్రాఙి॑వ॒ హి సు॑వ॒ర్గో

4 లో॒కః సర॑స్వత్యా యాంత్యే॒ష వై దే॑వ॒యానః॒ పంథా॒స్తమే॒వాన్వారో॑హంత్యా॒క్రోశం॑తో
 యాం॒త్యవ॑ర్తిమే॒వాన్యస్మి॑న్ప్రతి॒షజ్య॑ ప్రతి॒ష్ఠాం గ॑చ్ఛంతి య॒దా
 దశ॑ శ॒తం కు॒ర్వంత్యథైక॑ము॒త్థానꣳ॑ శ॒తాయుః॒ పురు॑షః
 శ॒తేంద్రి॑య॒ ఆయు॑ష్యే॒వేంద్రి॒యే ప్రతి॑ తిష్ఠంతి య॒దా శ॒తꣳ స॒హస్రం॑
 కు॒ర్వంత్యథైక॑ము॒త్థానꣳ॑ స॒హస్ర॑సంమితో॒ వా అ॒సౌ లో॒కో॑ఽముమే॒వ
 లో॒కమ॒భి జ॑యంతి య॒దైషాం᳚ ప్ర॒మీయే॑త య॒దా వా॒ జీయే॑ర॒న్నథైక॑ము॒త్థానం॒
 తద్ధి తీ॒ర్థం .. 7. 2. 1.. పృ॒ష్ఠాని॑ సప్తద॒శః సు॑వ॒ర్గో జ॑యంతి య॒దైకా॑దశ
 చ .. 7. 2. 1..

5 కు॒సు॒రు॒బింద॒ ఔద్దా॑లకిరకామయత పశు॒మాంథ్స్యా॒మితి॒ స
 ఏ॒తꣳ స॑ప్తరా॒త్రమాహ॑ర॒త్తేనా॑యజత॒ తేన॒ వై స యావం॑తో గ్రా॒మ్యాః
 ప॒శవ॒స్తానవా॑రుంధ॒ య ఏ॒వం వి॒ద్వాంథ్స॑ప్తరా॒త్రేణ॒ యజ॑తే॒ యావం॑త ఏ॒వ
 గ్రా॒మ్యాః ప॒శవ॒స్తానే॒వావ॑ రుంధే సప్తరా॒త్రో భ॑వతి స॒ప్త గ్రా॒మ్యాః ప॒శవః॑
 స॒ప్తార॒ణ్యాః స॒ప్త ఛందాగ్॑స్యు॒భయ॒స్యావ॑రుద్ధ్యై త్రి॒వృద॑గ్నిష్టో॒మో భ॑వతి॒
 తేజ॑

6 ఏ॒వావ॑ రుంధే పంచద॒శో భ॑వతీంద్రి॒యమే॒వావ॑ రుంధే సప్తద॒శో
 భ॑వత్య॒న్నాద్య॒స్యావ॑రుద్ధ్యా॒ అథో॒ ప్రైవ తేన॑ జాయత ఏకవి॒ꣳ॒శో
 భ॑వతి॒ ప్రతి॑ష్ఠిత్యా॒ అథో॒ రుచ॑మే॒వాత్మంధ॑త్తే త్రిణ॒వో భ॑వతి॒
 విజి॑త్యై పంచవి॒ꣳ॒శో᳚ఽగ్నిష్టో॒మో భ॑వతి ప్ర॒జాప॑తే॒రాప్త్యై॑
 మహావ్ర॒తవా॑న॒న్నాద్య॒స్యావ॑రుద్ధ్యై విశ్వ॒జిథ్సర్వ॑పృష్ఠోఽతిరా॒త్రో భ॑వతి॒
 సర్వ॑స్యా॒భిజి॑త్యై॒ యత్ప్ర॒త్యక్షం॒ పూర్వే॒ష్వహ॑స్సు పృ॒ష్ఠాన్యు॑పే॒యుః
 ప్ర॒త్యక్షం॑

7 విశ్వ॒జితి॒ యథా॑ దు॒గ్ధాము॑ప॒సీద॑త్యే॒వము॑త్త॒మమహః॑
 స్యా॒న్నైక॑రా॒త్రశ్చ॒న స్యా᳚ద్బృహద్రథంత॒రే పూర్వే॒ష్వహ॒స్సూప॑ యంతీ॒యం
 వావ ర॑థంత॒రమ॒సౌ బృ॒హదా॒భ్యామే॒వ న యం॒త్యథో॑ అ॒నయో॑రే॒వ ప్రతి॑
 తిష్ఠంతి॒ యత్ప్ర॒త్యక్షం॑ విశ్వ॒జితి॑ పృ॒ష్ఠాన్యు॑ప॒యంతి॒ యథా॒ ప్రత్తాం᳚
 దు॒హే తా॒దృగే॒వ తత్ .. 7. 2. 2.. తేజ॑ ఉపే॒యుః ప్ర॒త్యక్షం॒ ద్విచ॑త్వారిꣳశచ్చ
 .. 7. 2. 2..

8 బృహ॒స్పతి॑రకామయత బ్రహ్మవర్చ॒సీ స్యా॒మితి॒ స ఏ॒తమ॑ష్టరా॒త్రమ॑పశ్య॒త్
 తమాహ॑ర॒త్ తేనా॑యజత॒ తతో॒ వై స బ్ర॑హ్మవర్చ॒స్య॑భవ॒ద్య ఏ॒వం
 వి॒ద్వాన॑ష్టరా॒త్రేణ॒ యజ॑తే బ్రహ్మవర్చ॒స్యే॑వ భ॑వత్యష్టరా॒త్రో
 భ॑వత్య॒ష్టాక్ష॑రా గాయ॒త్రీ గా॑య॒త్రీ బ్ర॑హ్మవర్చ॒సం గా॑యత్రి॒యైవ
 బ్ర॑హ్మవర్చ॒సమవ॑ రుంధేఽష్టరా॒త్రో భ॑వతి॒ చత॑స్రో॒ వై
 దిశ॒శ్చత॑స్రోఽవాంతరది॒శా ది॒గ్భ్య ఏ॒వ బ్ర॑హ్మవర్చ॒సమవ॑ రుంధే

9 త్రి॒వృద॑గ్నిష్టో॒మో భ॑వతి॒ తేజ॑ ఏ॒వావ॑ రుంధే పంచద॒శో
 భ॑వతీంద్రి॒యమే॒వావ॑ రుంధే సప్తద॒శో భ॑వత్య॒న్నాద్య॒స్యావ॑రుద్ధ్యా॒
 అథో॒ ప్రైవ తేన॑ జాయత ఏకవి॒ꣳ॒శో భ॑వతి॒ ప్రతి॑ష్ఠిత్యా॒ అథో॒
 రుచ॑మే॒వాత్మంధ॑త్తే త్రిణ॒వో భ॑వతి॒ విజి॑త్యై త్రయస్త్రి॒ꣳ॒శో భ॑వతి॒
 ప్రతి॑ష్ఠిత్యై పంచవి॒ꣳ॒శో᳚ఽగ్నిష్టో॒మో భ॑వతి ప్ర॒జాప॑తే॒రాప్త్యై॑
 మహావ్ర॒తవా॑న॒న్నాద్య॒స్యావ॑రుద్ధ్యై విశ్వ॒జిథ్సర్వ॑పృష్ఠోఽతిరా॒త్రో
 భ॑వతి॒ సర్వ॑స్యా॒భిజి॑త్యై .. 7. 2. 3.. ది॒గ్భ్య ఏ॒వ బ్ర॑హ్మవర్చ॒సమవ॑
 రుంధే॒ఽభిజి॑త్యై .. 7. 2. 3..

10 ప్ర॒జాప॑తిః ప్ర॒జా అ॑సృజత॒ తాః సృ॒ష్టాః, క్షుధం॒ న్యా॑యం॒థ్స ఏ॒తం
 న॑వరా॒త్రమ॑పశ్య॒త్ తమాహ॑ర॒త్ తేనా॑యజత॒ తతో॒ వై ప్ర॒జాభ్యో॑ఽకల్పత॒
 యర్హి॑ ప్ర॒జాః, క్షుధం॑ ని॒గచ్ఛే॑యు॒స్తర్హి॑ నవరా॒త్రేణ॑ యజేతే॒మే హి వా ఏ॒తాసాం᳚
 లో॒కా అక్లృ॑ప్తా॒ అథై॒తాః, క్షుధం॒ ని గ॑చ్ఛంతీ॒మానే॒వాభ్యో॑ లో॒కాన్క॑ల్పయతి॒
 తాన్కల్ప॑మానాన్ప్ర॒జాభ్యోఽను॑ కల్పతే॒ కల్పం॑తే

11 ఽస్మా ఇ॒మే లో॒కా ఊర్జం॑ ప్ర॒జాసు॑ దధాతి త్రిరా॒త్రేణై॒వేమం లో॒కం
 క॑ల్పయతి త్రిరా॒త్త్రేణాం॒తరి॑క్షం త్రిరా॒త్రేణా॒ముం లో॒కం యథా॑ గు॒ణే
 గు॒ణమ॒న్వస్య॑త్యే॒వమే॒వ తల్లో॒కే లో॒కమన్వ॑స్యతి॒ ధృత్యా॒ అశి॑థిలం
 భావాయ॒ జ్యోతి॒ర్గౌరాయు॒రితి॑ జ్ఞా॒తా స్తోమా॑ భవంతీ॒యం వావ జ్యోతి॑రం॒తరి॑క్షం॒
 గౌర॒సావాయు॑రే॒ష్వే॑వ లో॒కేషు॒ ప్రతి॑ తిష్ఠంతి॒ జ్ఞాత్రం॑ ప్ర॒జానాం᳚

12 గచ్ఛతి నవరా॒త్రో భ॑వత్యభిపూ॒ర్వమే॒వాస్మిం॒తేజో॑ దధాతి॒ యో జ్యోగా॑మయావీ॒
 స్యాథ్స న॑వరా॒త్రేణ॑ యజేత ప్రా॒ణా హి వా ఏ॒తస్యాధృ॑తా॒ అథై॒తస్య॒ జ్యోగా॑మయతి
 ప్రా॒ణానే॒వాస్మిం॑దాధారో॒త యదీ॒తాసు॒ర్భవ॑తి॒ జీవ॑త్యే॒వ .. 7. 2. 4.. కల్పం॑తే
 ప్ర॒జానాం॒త్రయ॑స్త్రిꣳశచ్చ .. 7. 2. 4..

13 ప్ర॒జాప॑తిరకామయత॒ ప్ర జా॑యే॒యేతి॒ స ఏ॒తం
 దశ॑హోతారమపశ్య॒త్తమ॑జుహో॒త్తేన॑ దశరా॒త్రమ॑సృజత॒ తేన॑ దశరా॒త్రేణ॒
 ప్రాజా॑యత దశరా॒త్రాయ॑ దీక్షి॒ష్యమా॑ణో॒ దశ॑హోతారం జుహుయా॒ద్దశ॑హోత్రై॒వ
 ద॑శరా॒త్రꣳ సృ॑జతే॒ తేన॑ దశరా॒త్రేణ॒ ప్ర జా॑యతే వైరా॒జో వా ఏ॒ష
 య॒జ్ఞో యద్ద॑శరా॒త్రో

14 య ఏ॒వం వి॒ద్వాంద॑శరా॒త్రేణ॒ యజ॑తే వి॒రాజ॑మే॒వ గ॑చ్ఛతి
 ప్రాజాప॒త్యో వా ఏ॒ష య॒జ్ఞో యద్ద॑శరా॒త్రో య ఏ॒వం వి॒ద్వాంద॑శరా॒త్రేణ॒
 యజ॑తే॒ ప్రైవ జా॑యత॒ ఇంద్రో॒ వై స॒దృంగే॒వతా॑భిరాసీ॒థ్స
 న వ్యా॒వృత॑మగచ్ఛ॒థ్స ప్ర॒జాప॑తి॒ముపా॑ధావ॒త్తస్మా॑
 ఏ॒తం ద॑శరా॒త్రం ప్రాయ॑చ్ఛ॒త్తమాహ॑ర॒త్తేనా॑యజత॒ తతో॒ వై
 సో᳚ఽన్యాభి॑ర్దే॒వతా॑భిర్వ్యా॒వృత॑మగచ్ఛ॒ద్య ఏ॒వం వి॒ద్వాంద॑శరా॒త్రేణ॒
 యజ॑తే వ్యా॒వృత॑మే॒వ పా॒ప్మనా॒ భ్రాతృ॑వ్యేణ గచ్ఛతి త్రిక॒కుద్వా

15 ఏ॒ష య॒జ్ఞో యద్ద॑శరా॒త్రః క॒కుత్పం॑చద॒శః క॒కుదే॑కవి॒ꣳ॒శః
 క॒కుత్త్ర॑యస్త్రి॒ꣳ॒శో య ఏ॒వం వి॒ద్వాంద॑శరా॒త్రేణ॒ యజ॑తే త్రిక॒కుదే॒వ
 స॑మా॒నానాం᳚ భవతి॒ యజ॑మానః పంచద॒శో యజ॑మాన ఏకవి॒ꣳ॒శో
 యజ॑మానస్త్రయస్త్రి॒ꣳ॒శః పుర॒ ఇత॑రా అభిచ॒ర్యమా॑ణో దశరా॒త్రేణ॑
 యజేత దేవపు॒రా ఏ॒వ పర్యూ॑హతే॒ తస్య॒ న కుత॑శ్చ॒నోపా᳚వ్యా॒ధో భ॑వతి॒
 నైన॑మభి॒చరం᳚థ్స్తృణుతే దేవాసు॒రాః సంయ॑త్తా ఆసం॒తే దే॒వా ఏ॒తా

16 దే॑వపు॒రా అ॑పశ్య॒న్॒, యద్ద॑శరా॒త్రస్తాః పర్యౌ॑హంత॒ తేషాం॒
 న కుత॑శ్చ॒నోపా᳚వ్యా॒ధో॑ఽభవ॒త్తతో॑ దే॒వా అభ॑వ॒న్పరాసు॑రా॒ యో
 భ్రాతృ॑వ్యవాం॒థ్స్యాథ్స ద॑శరా॒త్రేణ॑ యజేత దేవపు॒రా ఏ॒వ పర్యూ॑హతే॒ తస్య॒ న
 కుత॑శ్చ॒నోపా᳚వ్యా॒ధో భ॑వతి॒ భవ॑త్యా॒త్మనా॒ పరా᳚స్య॒ భ్రాతృ॑వ్యో భవతి॒
 స్తోమ॒ స్తోమ॒స్యోప॑స్తిర్భవతి॒ భ్రాతృ॑వ్యమే॒వోప॑స్తిం కురుతే జా॒మి వా

17 ఏ॒తత్కు॑ర్వంతి॒ యజ్జ్యాయాꣳ॑ స॒గ్గ్॒ స్తోమ॑ము॒పేత్య॒ కనీ॑యాꣳసముప॒యంతి॒
 యద॑గ్నిష్టోమసా॒మాన్య॒వస్తా᳚చ్చ ప॒రస్తా᳚చ్చ॒ భవం॒త్యజా॑మిత్వాయ
 త్రి॒వృద॑గ్నిష్టో॒మో᳚ఽగ్ని॒ష్టుదా᳚గ్నే॒యీషు॑ భవతి॒ తేజ॑ ఏ॒వావ॑ రుంధే
 పంచద॒శ ఉ॒క్థ్య॑ ఐం॒ద్రీష్విం॑ద్రి॒యమే॒వావ॑ రుంధే త్రి॒వృద॑గ్నిష్టో॒మో
 వై᳚శ్వదే॒వీషు॒ పుష్టి॑మే॒వావ॑ రుంధే సప్తద॒శో᳚ఽగ్నిష్టో॒మః ప్రా॑జాప॒త్యాసు॑
 తీవ్రసో॒మో᳚ఽన్నాద్య॒స్యావ॑రుద్ధ్యా॒ అథో॒ ప్రైవ తేన॑ జాయత

18 ఏకవి॒ꣳ॒శ ఉ॒క్థ్యః॑ సౌ॒రీషు॒ ప్రతి॑ష్ఠిత్యా॒ అథో॒ రుచ॑మే॒వాత్మంధ॑త్తే
 సప్తద॒శో᳚ఽగ్నిష్టో॒మః ప్రా॑జాప॒త్యాసూ॑పహ॒వ్య॑ ఉపహ॒వమే॒వ గ॑చ్ఛతి
 త్రిణ॒వావ॑గ్నిష్టో॒మావ॒భిత॑ ఐం॒ద్రీషు॒ విజి॑త్యై త్రయస్త్రి॒ꣳ॒శ ఉ॒క్థ్యో॑
 వైశ్వదే॒వీషు॒ ప్రతి॑ష్ఠిత్యై విశ్వ॒జిథ్సర్వ॑పృష్ఠోఽతిరా॒త్రో భ॑వతి॒
 సర్వ॑స్యా॒భిజి॑త్యై .. 7. 2. 5.. వి॒రాజ॑మే॒వ గ॑చ్ఛతి ప్రాజాప॒త్యో వా ఏ॒ష
 య॒జ్ఞో యద్ద॑శరా॒త్రస్త్రి॑క॒కుద్వా ఏ॒తా వై జా॑యత॒ ఏక॑త్రిꣳశచ్చ .. 7. 2. 5..

19 ఋ॒తవో॒ వై ప్ర॒జాకా॑మాః ప్ర॒జాం నావిం॑దంత॒ తే॑ఽకామయంత ప్ర॒జాꣳ
 సృ॑జేమహి ప్ర॒జామవ॑ రుంధీమహి ప్ర॒జాం విం॑దేమహి ప్ర॒జావం॑తః స్యా॒మేతి॒
 త ఏ॒తమే॑కాదశరా॒త్రమ॑పశ్యం॒తమాహ॑రం॒తేనా॑యజంత॒ తతో॒ వై తే
 ప్ర॒జామ॑సృజంత ప్ర॒జామవా॑రుంధత ప్ర॒జామ॑విందంత ప్ర॒జావం॑తోఽభవం॒త
 ఋ॒తవో॑ఽభవం॒తదా᳚ర్త॒వానా॑మార్తవ॒త్వమృ॑తూ॒నాం వా ఏ॒తే పు॒త్రాస్తస్మా॑

20 దార్త॒వా ఉ॑చ్యంతే॒ య ఏ॒వం వి॒ద్వాꣳస॑ ఏకాదశరా॒త్రమాస॑తే ప్ర॒జామే॒వ
 సృ॑జంతే ప్ర॒జామవ॑ రుంధతే ప్ర॒జాం విం॑దంతే ప్ర॒జావం॑తో భవంతి॒
 జ్యోతి॑రతిరా॒త్రో భ॑వతి॒ జ్యోతి॑రే॒వ పు॒రస్తా᳚ద్దధతే సువ॒ర్గస్య॑
 లో॒కస్యాను॑ఖ్యాత్యై॒ పృష్ఠ్యః॑ షడ॒హో భ॑వతి॒ షడ్వా ఋ॒తవః॒
 షట్పృ॒ష్ఠాని॑ పృ॒ష్ఠైరే॒వర్తూన॒న్వారో॑హంత్యృ॒తుభిః॑ సంవథ్స॒రం
 తే సం॑వథ్స॒ర ఏ॒వ ప్రతి॑ తిష్ఠంతి చతుర్వి॒ꣳ॒శో భ॑వతి॒
 చతు॑ర్విꣳశత్యక్షరా గాయ॒త్రీ

21 గా॑య॒త్రం బ్ర॑హ్మవర్చ॒సం గా॑యత్రి॒యామే॒వ బ్ర॑హ్మవర్చ॒సే ప్రతి॑ తిష్ఠంతి
 చతుశ్చత్వారి॒ꣳ॒శో భ॑వతి॒ చతు॑శ్చత్వారిꣳశదక్షరా త్రి॒ష్టుగిం॑ద్రి॒యం
 త్రి॒ష్టుప్త్రి॒ష్టుభ్యే॒వేంద్రి॒యే ప్రతి॑ తిష్ఠంత్యష్టాచత్వారి॒ꣳ॒శో
 భ॑వత్య॒ష్టాచ॑త్వారిꣳశదక్షరా॒ జగ॑తీ॒ జాగ॑తాః ప॒శవో॒ జగ॑త్యామే॒వ
 ప॒శుషు॒ ప్రతి॑ తిష్ఠంత్యేకాదశరా॒త్రో భ॑వతి॒ పంచ॒ వా ఋ॒తవ॑
 ఆర్త॒వాః పంచ॒ర్తుష్వే॒వార్త॒వేషు॑ సంవథ్స॒రే ప్ర॑తి॒ష్ఠాయ॑ ప్ర॒జామవ॑
 రుంధతేఽతిరా॒త్రావ॒భితో॑ భవతః ప్ర॒జాయై॒ పరి॑గృహీత్యై .. 7. 2. 6..

 తస్మా᳚ద్గాయ॒త్ర్యేకా॒న్న పం॑చా॒శచ్చ॑ .. 7. 2. 6..

22 ఐం॒ద్ర॒వా॒య॒వాగ్రా᳚న్గృహ్ణీయా॒ద్యః కా॒మయే॑త యథాపూ॒ర్వం
 ప్ర॒జాః క॑ల్పేర॒న్నితి॑ య॒జ్ఞస్య॒ వై క్లృప్తి॒మను॑ ప్ర॒జాః క॑ల్పంతే
 య॒జ్ఞస్యాక్లృ॑ప్తి॒మను॒ న క॑ల్పంతే యథాపూ॒ర్వమే॒వ ప్ర॒జాః క॑ల్పయతి॒ న
 జ్యాయాꣳ॑ సం॒ కనీ॑యా॒నతి॑ క్రామత్యైంద్రవాయ॒వాగ్రా᳚న్గృహ్ణీయాదామయా॒వినః॑
 ప్రా॒ణేన॒ వా ఏ॒ష వ్యృ॑ధ్యతే॒ యస్యా॒మయ॑తి ప్రా॒ణ ఐం᳚ద్రవాయ॒వః
 ప్రా॒ణేనై॒వైన॒ꣳ॒ సమ॑ర్ధయతి మైత్రావరు॒ణాగ్రా᳚న్గృహ్ణీర॒న్ యేషాం᳚
 దీక్షి॒తానాం᳚ ప్ర॒మీయే॑త

23 ప్రాణాపా॒నాభ్యాం॒ వా ఏ॒తే వ్యృ॑ధ్యంతే॒ యేషాం᳚ దీక్షి॒తానాం᳚ ప్ర॒మీయ॑తే
 ప్రాణాపా॒నౌ మి॒త్రావరు॑ణౌ ప్రాణాపా॒నావే॒వ ము॑ఖ॒తః పరి॑ హరంత
 ఆశ్వి॒నాగ్రా᳚న్గృహ్ణీతానుజావ॒రో᳚శ్వినౌ॒ వై దే॒వానా॑మానుజావ॒రౌ ప॒శ్చేవాగ్రం॒
 పర్యై॑తామ॒శ్వినా॑వే॒తస్య॑ దే॒వతా॒ య ఆ॑నుజావ॒రస్తావే॒వైన॒మగ్రం॒ పరి॑
 ణయతః శు॒క్రాగ్రా᳚న్గృహ్ణీత గ॒తశ్రీః᳚ ప్రతి॒ష్ఠాకా॑మో॒ఽసౌ వా ఆ॑ది॒త్యః శు॒క్ర
 ఏ॒షోఽన్తోఽన్తం॑ మను॒ష్యః॑

24 శ్రి॒యై గ॒త్త్వా ని వ॑ర్త॒తేఽన్తా॑దే॒వాంత॒మా ర॑భతే॒ న తతః॒
 పాపీ॑యాన్భవతి మం॒థ్య॑గ్రాన్గృహ్ణీతాభి॒చర॑న్నార్తపా॒త్రం వా ఏ॒తద్యన్మం॑థిపా॒త్రం
 మృ॒త్యునై॒వైనం॑ గ్రాహయతి తా॒జగార్తి॒మార్చ్ఛ॑త్యాగ్రయ॒ణాగ్రా᳚న్గృహ్ణీత॒ యస్య॑
 పి॒తా పి॑తామ॒హః పుణ్యః॒ స్యాదథ॒ తన్న ప్రా᳚ప్ను॒యాద్వా॒చా వా ఏ॒ష ఇం॑ద్రి॒యేణ॒
 వ్యృ॑ధ్యతే॒ యస్య॑ పి॒తా పి॑తామ॒హః పుణ్యో॒

25 భవ॒త్యథ॒ తన్న ప్రా॒ప్నోత్యుర॑ ఇవై॒తద్య॒జ్ఞస్య॒ వాగి॑వ॒
 యదా᳚గ్రయ॒ణో వా॒చైవైన॑మింద్రి॒యేణ॒ సమ॑ర్ధయతి॒ న తతః॒
 పాపీ॑యాన్భవత్యు॒ఽక్థ్యా᳚గ్రాన్గృహ్ణీతాభిచ॒ర్యమా॑ణః॒ సర్వే॑షాం॒ వా
 ఏ॒తత్పాత్రా॑ణామింద్రి॒యం యదు॑క్థ్యపా॒త్రꣳ సర్వే॑ణై॒వైన॑మింద్రి॒యేణాతి॒ ప్ర
 యుం॑క్తే॒ సర॑స్వత్య॒భి నో॑నేషి॒ వస్య॒ ఇతి॑ పురో॒రుచం॑ కుర్యా॒ద్వాగ్వై

26 సర॑స్వతీ వా॒చైవైన॒మతి॒ ప్ర యుం॑క్తే॒ మా త్వత్క్షేత్రా॒ణ్యర॑ణాని గ॒న్మేత్యా॑హ
 మృ॒త్యోర్వై క్షేత్రా॒ణ్యర॑ణాని॒ తేనై॒వ మృ॒త్యోః, క్షేత్రా॑ణి॒ న గ॑చ్ఛతి
 పూ॒ర్ణాన్గ్రహా᳚న్గృహ్ణీయాదామయా॒వినః॑ ప్రా॒ణాన్, వా ఏ॒తస్య॒ శుగృ॑చ్ఛతి॒
 యస్యా॒మయ॑తి ప్రా॒ణా గ్రహాః᳚ ప్రా॒ణానే॒వాస్య॑ శు॒చో ముం॑చత్యు॒త
 యదీ॒తాసు॒ర్భవ॑తి॒ జీవ॑త్యే॒వ పూ॒ర్ణాన్గ్రహా᳚న్గృహ్ణీయా॒ద్యర్హి॑ ప॒ర్జన్యో॒ న
 వర్షే᳚త్ప్రా॒ణాన్, వా ఏ॒తర్హి॑ ప్ర॒జానా॒ꣳ॒ శుగృ॑చ్ఛతి॒ యర్హి॑ ప॒ర్జన్యో॒
 న వర్ష॑తి ప్రా॒ణా గ్రహాః᳚ ప్రా॒ణానే॒వ ప్ర॒జానాꣳ॑ శు॒చో ముం॑చతి తా॒జక్ప్ర
 వ॑ర్షతి .. 7. 2. 7.. ప్ర॒మీయే॑త మను॒ష్య॑ ఋధ్యతే॒ యస్య॑ పి॒తా పి॑తామ॒హః
 పుణ్యో॒ వాగ్వా ఏ॒వ పూ॒ర్ణాన్గ్రహా॒న్పంచ॑విꣳశతిశ్చ .. 7. 2. 7..

27 గా॒య॒త్రో వా ఐం᳚ద్రవాయ॒వో గా॑య॒త్రం
 ప్రా॑య॒ణీయ॒మహ॒స్తస్మా᳚త్ప్రాయ॒ణీయేఽహ॑న్నైంద్రవాయ॒వో గృ॑హ్యతే॒ స్వ
 ఏ॒వైన॑మా॒యత॑నే గృహ్ణాతి॒ త్రైష్టు॑భో॒ వై శు॒క్రస్త్రైష్టు॑భం
 ద్వి॒తీయ॒మహ॒స్తస్మా᳚ద్ద్వి॒తీయేఽహ॑ఙ్ఛు॒క్రో గృ॑హ్యతే॒
 స్వ ఏ॒వైన॑మా॒యత॑నే గృహ్ణాతి॒ జాగ॑తో॒ వా ఆ᳚గ్రయ॒ణో జాగ॑తం
 తృ॒తీయ॒మహ॒స్తస్మా᳚త్తృ॒తీయేఽహ॑న్నాగ్రయ॒ణో గృ॑హ్యతే॒ స్వ ఏ॒వైన॑మా॒యత॑నే
 గృహ్ణాత్యే॒తద్వై

28 య॒జ్ఞమా॑ప॒ద్యచ్ఛందాగ్॑స్యా॒ప్నోతి॒ యదా᳚గ్రయ॒ణః శ్వో గృ॒హ్యతే॒ యత్రై॒వ
 య॒జ్ఞమదృ॑శం॒తత॑ ఏ॒వైనం॒ పునః॒ ప్ర యుం॑క్తే॒ జగ॑న్ముఖో॒ వై
 ద్వి॒తీయ॑స్త్రిరా॒త్రో జాగ॑త ఆగ్రయ॒ణో యచ్చ॑తు॒ర్థేఽహ॑న్నాగ్రయ॒ణో గృ॒హ్యతే॒
 స్వ ఏ॒వైన॑మా॒యత॑నే గృహ్ణా॒త్యథో॒ స్వమే॒వ ఛందోఽను॑ ప॒ర్యావ॑ర్తంతే॒
 రాథం॑తరో॒ వా ఐం᳚ద్రవాయ॒వో రాథం॑తరం పంచ॒మమహ॒స్తస్మా᳚త్ పంచ॒మేఽహ॑

29 న్నైంద్రవాయ॒వో గృ॑హ్యతే॒ స్వ ఏ॒వైన॑మా॒యత॑నే గృహ్ణాతి॒ బార్హ॑తో॒ వై
 శు॒క్రో బార్హ॑తꣳ ష॒ష్ఠమహ॒స్తస్మా᳚త్ష॒ష్ఠేఽహ॑ఙ్ఛు॒క్రో గృ॑హ్యతే॒ స్వ
 ఏ॒వైన॑మా॒యత॑నే గృహ్ణాత్యే॒తద్వై ద్వి॒తీయం॑ య॒జ్ఞమా॑ప॒ద్యచ్ఛందాగ్॑స్యా॒ప్నోతి॒
 యచ్ఛు॒క్రః శ్వో గృ॒హ్యతే॒ యత్రై॒వ య॒జ్ఞమదృ॑శం॒తత॑ ఏ॒వైనం॒ పునః॒
 ప్ర యుం॑క్తే త్రి॒ష్టుఙ్ముఖో॒ వై తృ॒తీయ॑స్త్రిరా॒త్రస్త్రైష్టు॑భః

30 శు॒క్రో యథ్స॑ప్త॒మేఽహ॑ఙ్ఛు॒క్రో గృ॒హ్యతే॒ స్వ ఏ॒వైన॑మా॒యత॑నే
 గృహ్ణా॒త్యథో॒ స్వమే॒వ ఛందోఽను॑ ప॒ర్యావ॑ర్తంతే॒ వాగ్వా ఆ᳚గ్రయ॒ణో
 వాగ॑ష్ట॒మమహ॒స్తస్మా॑దష్ట॒మేఽహ॑న్నాగ్రయ॒ణో గృ॑హ్యతే॒
 స్వ ఏ॒వైన॑మా॒యత॑నే గృహ్ణాతి ప్రా॒ణో వా ఐం᳚ద్రవాయ॒వః ప్రా॒ణో
 న॑వ॒మమహ॒స్తస్మా᳚న్నవ॒మేఽహ॑న్నైంద్రవాయ॒వో గృ॑హ్యతే॒ స్వ ఏ॒వైన॑మా॒యత॑నే
 గృహ్ణాత్యే॒తద్

31 వై తృ॒తీయం॑ య॒జ్ఞమా॑ప॒ద్యచ్ఛందాగ్॑స్యా॒ప్నోతి॒ యదైం᳚ద్రవాయ॒వః
 శ్వో గృ॒హ్యతే॒ యత్రై॒వ య॒జ్ఞమదృ॑శం॒తత॑ ఏ॒వైనం॒ పునః॒ ప్ర
 యుం॒క్తేఽథో॒ స్వమే॒వ ఛందోఽను॑ ప॒ర్యావ॑ర్తంతే ప॒థో వా ఏ॒తేఽధ్యప॑థేన
 యంతి॒ యే᳚ఽన్యేనైం᳚ద్రవాయ॒వాత్ప్ర॑తి॒పద్యం॒తేఽన్తః॒ ఖలు॒ వా ఏ॒ష య॒జ్ఞస్య॒
 యద్ద॑శ॒మమహ॑ర్దశ॒మేఽహ॑న్నైంద్రవాయ॒వో గృ॑హ్యతే య॒జ్ఞస్యై॒

32 వాంతం॑ గ॒త్వాప॑థా॒త్పంథా॒మపి॑ యం॒త్యథో॒ యథా॒ వహీ॑యసా
 ప్రతి॒సారం॒ వహం॑తి తా॒దృగే॒వ తచ్ఛందాగ్॑స్య॒న్యో᳚ఽన్యస్య॑
 లో॒కమ॒భ్య॑ధ్యాయం॒తాన్యే॒తేనై॒వ దే॒వా వ్య॑వాహయన్నైంద్రవాయ॒వస్య॒
 వా ఏ॒తదా॒యత॑నం॒ యచ్చ॑తు॒ర్థమహ॒స్తస్మి॑న్నాగ్రయ॒ణో గృ॑హ్యతే॒
 తస్మా॑దాగ్రయ॒ణస్యా॒యత॑నే నవ॒మేఽహ॑న్నైంద్రవాయ॒వో గృ॑హ్యతే శు॒క్రస్య॒
 వా ఏ॒తదా॒యత॑నం॒ యత్పం॑చ॒మ

33 మహ॒స్తస్మి॑న్నైంద్రవాయ॒వో గృ॑హ్యతే॒ తస్మా॑దైంద్రవాయ॒వస్యా॒యత॑నే
 సప్త॒మేఽహ॑ఙ్ఛు॒క్రో గృ॑హ్యత ఆగ్రయ॒ణస్య॒ వా
 ఏ॒తదా॒యత॑నం॒ యత్ష॒ష్ఠమహ॒స్తస్మి॑ఙ్ఛు॒క్రో గృ॑హ్యతే॒
 తస్మా᳚చ్ఛు॒క్రస్యా॒యత॑నేఽష్ట॒మేఽహ॑న్నాగ్రయ॒ణో గృ॑హ్యతే॒ ఛందాగ్॑స్యే॒వ
 తద్వి వా॑హయతి॒ ప్ర వస్య॑సో వివా॒హమా᳚ప్నోతి॒ య ఏ॒వం వేదాథో॑ దే॒వతా᳚భ్య ఏ॒వ
 య॒జ్ఞే సం॒విదం॑ దధాతి॒ తస్మా॑ది॒దమ॒న్యో᳚ఽన్యస్మై॑ దదాతి .. 7. 2. 8.. ఏ॒తద్వై
 పం॑చ॒మేఽహం॒త్రైష్టు॑భ ఏ॒తద్గృ॑హ్యతే య॒జ్ఞస్య॑ పంచ॒మమ॒న్యస్మా॒
 ఏకం॑చ .. 7. 2. 8.. గా॒య॒త్రస్త్రైష్టు॑భో॒ జాగ॑తో॒ జగ॑న్ము॒ఖోఽథో॒ స్వꣳ
 రాథం॑తరో॒ బార్హ॑త ఏ॒తద్వై ద్వి॒తీయꣳ॑ శు॒క్రస్త్రి॒ష్టుంగు॒ఖో॒ఽథో॒
 వాక్ప్రా॒ణ ఏ॒తదథో॑ ప॒థశ్చ॑తు॒ర్థం న॑వ॒మే పం॑చ॒మꣳ స॑ప్త॒మే
 యథ్ష॒ష్ఠమ॑ష్టమేఽహం॒ఛందాꣳ॑సి ..

34 ప్ర॒జాప॑తిరకామయత॒ ప్ర జా॑యే॒యేతి॒ స ఏ॒తం
 ద్వా॑దశరా॒త్రమ॑పశ్య॒త్తమాహ॑ర॒త్తేనా॑యజత॒ తతో॒ వై స ప్రాజా॑యత॒
 యః కా॒మయే॑త॒ ప్ర జా॑యే॒యేతి॒ స ద్వా॑దశరా॒త్రేణ॑ యజేత॒ ప్రైవ జా॑యతే
 బ్రహ్మవా॒దినో॑ వదంత్యగ్నిష్టో॒మప్రా॑యణా య॒జ్ఞా అథ॒ కస్మా॑దతిరా॒త్రః పూర్వః॒
 ప్ర యు॑జ్యత॒ ఇతి॒ చక్షు॑షీ॒ వా ఏ॒తే య॒జ్ఞస్య॒ యద॑తిరా॒త్రౌ క॒నీని॑కే
 అగ్నిష్టో॒మౌ య

35 ద॑గ్నిష్టో॒మం పూర్వం॑ ప్రయుంజీ॒రన్బ॑హి॒ర్ధా క॒నీని॑కే దధ్యు॒స్తస్మా॑దతిరా॒త్రః
 పూర్వః॒ ప్ర యు॑జ్యతే॒ చక్షు॑షీ ఏ॒వ య॒జ్ఞే ధి॒త్వా మ॑ధ్య॒తః క॒నీని॑కే॒
 ప్రతి॑ దధతి॒ యో వై గా॑య॒త్రీం జ్యోతిః॑పక్షాం॒ వేద॒ జ్యోతి॑షా భా॒సా సు॑వ॒ర్గం
 లో॒కమే॑తి॒ యావ॑గ్నిష్టో॒మౌ తౌ ప॒క్షౌ యేఽన్త॑రే॒ఽష్టావు॒క్థ్యాః᳚ స ఆ॒త్మైషా
 వై గా॑య॒త్రీ జ్యోతిః॑పక్షా॒ య ఏ॒వం వేద॒ జ్యోతి॑షా భా॒సా సు॑వ॒ర్గం లో॒క

36 మే॑తి ప్ర॒జాప॑తి॒ర్వా ఏ॒ష ద్వా॑దశ॒ధా విహి॑తో॒ యద్ద్వా॑దశరా॒త్రో
 యావ॑తిరా॒త్రౌ తౌ ప॒క్షౌ యేఽన్త॑రే॒ఽష్టావు॒క్థ్యాః᳚ స ఆ॒త్మా ప్ర॒జాప॑తి॒ర్వావైష
 సంథ్సద్ధ॒ వై స॒త్త్రేణ॑ స్పృణోతి ప్రా॒ణా వై సత్ప్రా॒ణానే॒వ స్పృ॑ణోతి॒ సర్వా॑సాం॒
 వా ఏ॒తే ప్ర॒జానాం᳚ ప్రా॒ణైరా॑సతే॒ యే స॒త్త్రమాస॑తే॒ తస్మా᳚త్పృచ్ఛంతి॒ కిమే॒తే
 స॒త్త్రిణ॒ ఇతి॑ ప్రి॒యః ప్ర॒జానా॒ముత్థి॑తో భవతి॒ య ఏ॒వం వేద॑ .. 7. 2. 9..

 అ॒గ్ని॒ష్టో॒మౌ యథ్సు॑వ॒ర్గ3ꣳల్లో॒కం ప్రి॒యః ప్ర॒జానాం॒ పంచ॑ చ .. 7. 2. 9..

37 న వా ఏ॒షో᳚ఽన్యతో॑ వైశ్వానరః సువ॒ర్గాయ॑ లో॒కాయ॒ ప్రాభ॑వదూ॒ర్ధ్వో హ॒ వా
 ఏ॒ష ఆత॑త ఆసీ॒త్తే దే॒వా ఏ॒తం వై᳚శ్వాన॒రం పర్యౌ॑హంథ్సువ॒ర్గస్య॑ లో॒కస్య॒ ప్ర
 భూ᳚త్యా ఋ॒తవో॒ వా ఏ॒తేన॑ ప్ర॒జాప॑తిమయాజయం॒తేష్వా᳚ర్ధ్నో॒దధి॒ తదృ॒ధ్నోతి॑
 హ॒ వా ఋ॒త్విక్షు॒ య ఏ॒వం వి॒ద్వాంద్వా॑దశా॒హేన॒ యజ॑తే॒ తే᳚ఽస్మిన్నైచ్ఛంత॒
 స రస॒మహ॑ వసం॒తాయ॒ ప్రాయ॑చ్ఛ॒ద్

38 యవం॑ గ్రీ॒ష్మాయౌష॑ధీర్వ॒ర్॒షాభ్యో᳚ వ్రీ॒హీఙ్ఛ॒రదే॑ మాషతి॒లౌ
 హే॑మంతశిశి॒రాభ్యాం॒ తేనేంద్రం॑ ప్ర॒జాప॑తిరయాజయ॒త్తతో॒ వా ఇంద్ర॒
 ఇంద్రో॑ఽభవ॒త్తస్మా॑దాహురానుజావ॒రస్య॑ య॒జ్ఞ ఇతి॒ స హ్యే॑తేనాగ్రేఽయ॑జతై॒ష
 హ॒ వై కు॒ణప॑మత్తి॒ యః స॒త్త్రే ప్ర॑తిగృ॒హ్ణాతి॑ పురుషకుణ॒పమ॑శ్వకుణ॒పం
 గౌర్వా అన్నం॒ యేన॒ పాత్రే॒ణాన్నం॒ బిభ్ర॑తి॒ యత్తన్న ని॒ర్ణేని॑జతి॒ తతోఽధి॒

39 మలం॑ జాయత॒ ఏక॑ ఏ॒వ య॑జే॒తైకో॒ హి ప్ర॒జాప॑తి॒రార్ధ్నో॒ద్ద్వాద॑శ॒
 రాత్రీ᳚ర్దీక్షి॒తః స్యా॒ద్ద్వాద॑శ॒ మాసాః᳚ సంవథ్స॒రః సం॑వథ్స॒రః ప్ర॒జాప॑తిః
 ప్ర॒జాప॑తి॒ర్వావైష ఏ॒ష హ॒ త్వై జా॑యతే॒ యస్తప॒సోఽధి॒ జాయ॑తే చతు॒ర్ధా
 వా ఏ॒తాస్తి॒స్రస్తి॑స్రో॒ రాత్ర॑యో॒ యద్ద్వాద॑శోఽప॒సదో॒ యాః ప్ర॑థ॒మా య॒జ్ఞం
 తాభిః॒ సంభ॑రతి॒ యా ద్వి॒తీయా॑ య॒జ్ఞం తాభి॒రా ర॑భతే॒

40 యాస్తృ॒తీయాః॒ పాత్రా॑ణి॒ తాభి॒ర్నిర్ణే॑నిక్తే॒ యాశ్చ॑తు॒ర్థీరపి॒
 తాభి॑రా॒త్మాన॑మంతర॒తః శుం॑ధతే॒ యో వా అ॑స్య ప॒శుమత్తి॑ మా॒ꣳ॒సꣳ
 సో᳚ఽత్తి॒ యః పు॑రో॒డాశం॑ మ॒స్తిష్క॒ꣳ॒ స యః ప॑రివా॒పం పురీ॑ష॒ꣳ॒
 స య ఆజ్యం॑ మ॒జ్జాన॒ꣳ॒ స యస్సోమ॒గ్గ్॒ స్వేద॒ꣳ॒ సోఽపి॑ హ॒ వా అ॑స్య
 శీర్ష॒ణ్యా॑ ని॒ష్పదః॒ ప్రతి॑ గృహ్ణాతి॒ యో ద్వా॑దశా॒హే ప్ర॑తిగృ॒హ్ణాతి॒
 తస్మా᳚ద్ద్వాదశా॒హేన॒ న యాజ్యం॑ పా॒ప్మనో॒ వ్యావృ॑త్త్యై .. 7. 2. 10.. అయ॑చ్ఛ॒దధి॑
 రభతే ద్వాదశా॒హేన॑ చ॒త్వారి॑ చ .. 7. 2. 10..

41 ఏక॑స్మై॒ స్వాహా॒ ద్వాభ్యా॒గ్॒ స్వాహా᳚ త్రి॒భ్యః స్వాహా॑ చ॒తుర్భ్యః॒ స్వాహా॑
 పం॒చభ్యః॒ స్వాహా॑ ష॒డ్భ్యః స్వాహా॑ స॒ప్తభ్యః॒ స్వాహా᳚ష్టా॒భ్యః స్వాహా॑
 న॒వభ్యః॒ స్వాహా॑ ద॒శభ్యః॒ స్వాహై॑కాద॒శభ్యః॒ స్వాహా᳚ ద్వాద॒శభ్యః॒
 స్వాహా᳚ త్రయోద॒శభ్యః॒ స్వాహా॑ చతుర్ద॒శభ్యః॒ స్వాహా॑ పంచద॒శభ్యః॒
 స్వాహా॑ షోడ॒శభ్యః॒ స్వాహా॑ సప్తద॒శభ్యః॒ స్వాహా᳚ష్టాద॒శభ్యః॒ స్వాహైకా॒న్న
 విꣳ॑శ॒త్యై స్వాహా॒ నవ॑విꣳశత్యై॒ స్వాహైకా॒న్న చ॑త్వారి॒ꣳ॒శతే॒
 స్వాహా॒ నవ॑చత్వారిꣳశతే॒ స్వాహైకా॒న్న ష॒ష్ట్యై స్వాహా॒ నవ॑షష్ట్యై॒
 స్వాహైకా॒న్నాశీ॒త్యై స్వాహా॒ నవా॑శీత్యై॒ స్వాహైకా॒న్న శ॒తాయ॒ స్వాహా॑ శ॒తాయ॒
 స్వాహా॒ ద్వాభ్యాꣳ॑ శ॒తాభ్యా॒గ్॒ స్వాహా॒ సర్వ॑స్మై॒ స్వాహా᳚ .. 7. 2. 11..

 నవ॑చత్వారిꣳశతే॒ స్వాహైకా॒న్నైక॑విꣳశతిశ్చ .. 7. 2. 11..

42 ఏక॑స్మై॒ స్వాహా᳚ త్రి॒భ్యః స్వాహా॑ పం॒చభ్యః॒ స్వాహా॑ స॒ప్తభ్యః॒ స్వాహా॑
 న॒వభ్యః॒ స్వాహై॑కాద॒శభ్యః॒ స్వాహా᳚ త్రయోద॒శభ్యః॒ స్వాహా॑ పంచద॒శభ్యః॒
 స్వాహా॑ సప్తద॒శభ్యః॒ స్వాహైకా॒న్న విꣳ॑శ॒త్యై స్వాహా॒ నవ॑విꣳశత్యై॒
 స్వాహైకా॒న్న చ॑త్వారి॒ꣳ॒శతే॒ స్వాహా॒ నవ॑చత్వారిꣳశతే॒ స్వాహైకా॒న్న
 ష॒ష్ట్యై స్వాహా॒ నవ॑షష్ట్యై॒ స్వాహైకా॒న్నాశీ॒త్యై స్వాహా॒ నవా॑శీత్యై॒
 స్వాహైకా॒న్న శ॒తాయ॒ స్వాహా॑ శ॒తాయ॒ స్వాహా॒ సర్వ॑స్మై॒ స్వాహా᳚ .. 7. 2. 12..

 ఏక॑స్మై త్రి॒భ్యః పం॑చా॒శత్ .. 7. 2. 12..

43 ద్వాభ్యా॒గ్॒ స్వాహా॑ చ॒తుర్భ్యః॒ స్వాహా॑ ష॒డ్భ్యః స్వాహా᳚ఽష్టా॒భ్యః స్వాహా॑
 ద॒శభ్యః॒ స్వాహా᳚ ద్వాద॒శభ్యః॒ స్వాహా॑ చతుర్ద॒శభ్యః॒ స్వాహా॑ షోడ॒శభ్యః॒
 స్వాహా᳚ఽష్టాద॒శభ్యః॒ స్వాహా॑ విꣳశ॒త్యై స్వాహా॒ఽష్టాన॑వత్యై॒ స్వాహా॑ శ॒తాయ॒
 స్వాహా॒ సర్వ॑స్మై॒ స్వాహా᳚ .. 7. 2. 13.. ద్వాభ్యా॑మ॒ష్టాన॑వత్యై॒ షడ్విꣳ॑శతిః ..

 7. 2. 13..

44 త్రి॒భ్యః స్వాహా॑ పం॒చభ్యః॒ స్వాహా॑ స॒ప్తభ్యః॒ స్వాహా॑ న॒వభ్యః॒
 స్వాహై॑కాద॒శభ్యః॒ స్వాహా᳚ త్రయోద॒శభ్యః॒ స్వాహా॑ పంచద॒శభ్యః॒ స్వాహా॑
 సప్తద॒శభ్యః॒ స్వాహైకా॒న్న విꣳ॑శ॒త్యై స్వాహా॒ నవ॑విꣳశత్యై॒ స్వాహైకా॒న్న
 చ॑త్వారి॒ꣳ॒శతే॒ స్వాహా॒ నవ॑చత్వారిꣳశతే॒ స్వాహైకా॒న్న ష॒ష్ట్యై స్వాహా॒
 నవ॑షష్ట్యై॒ స్వాహైకా॒న్నాశీ॒త్యై స్వాహా॒ నవా॑శీత్యై॒ స్వాహైకా॒న్న శ॒తాయ॒ స్వాహా॑
 శ॒తాయ॒ స్వాహా॒ సర్వ॑స్మై॒ స్వాహా᳚ .. 7. 2. 14.. త్రి॒భ్యో᳚ఽష్టా చత్వారి॒ꣳ॒శత్
 .. 7. 2. 14..

45 చ॒తుర్భ్యః॒ స్వాహా᳚ష్టా॒భ్యః స్వాహా᳚ ద్వాద॒శభ్యః॒ స్వాహా॑ షోడ॒శభ్యః॒
 స్వాహా॑ విꣳశ॒త్యై స్వాహా॒ షణ్ణ॑వత్యై॒ స్వాహా॑ శ॒తాయ॒ స్వాహా॒ సర్వ॑స్మై॒
 స్వాహా᳚ .. 7. 2. 15.. చ॒తుర్భ్యః॒ షణ్ణ॑వత్యై॒ షోడ॑శ .. 7. 2. 15..

46 పం॒చభ్యః॒ స్వాహా॑ ద॒శభ్యః॒ స్వాహా॑ పంచద॒శభ్యః॒ స్వాహా॑ విꣳశ॒త్యై
 స్వాహా॒ పంచ॑నవత్యై॒ స్వాహా॑ శ॒తాయ॒ స్వాహా॒ సర్వ॑స్మై॒ స్వాహా᳚ .. 7. 2. 16..

 పం॒చభ్యః॒ పంచ॑నవత్యై॒ చతు॑ర్దశ .. 7. 2. 16..

47 ద॒శభ్యః॒ స్వాహా॑ విꣳశ॒త్యై స్వాహా᳚ త్రి॒ꣳ॒శతే॒ స్వాహా॑
 చత్వారి॒ꣳ॒శతే॒ స్వాహా॑ పంచా॒శతే॒ స్వాహా॑ ష॒ష్ట్యై స్వాహా॑ సప్త॒త్యై
 స్వాహా॑ఽశీ॒త్యై స్వాహా॑ నవ॒త్యై స్వాహా॑ శ॒తాయ॒ స్వాహా॒ సర్వ॑స్మై॒ స్వాహా᳚ .. 7. 2. 17.. ద॒శభ్యో॒ ద్వావిꣳ॑శతిః .. 7. 2. 17..

48 వి॒ꣳ॒శ॒త్యై స్వాహా॑ చత్వారి॒ꣳ॒శతే॒ స్వాహా॑ ష॒ష్ట్యై స్వాహా॑శీ॒త్యై
 స్వాహా॑ శ॒తాయ॒ స్వాహా॒ సర్వ॑స్మై॒ స్వాహా᳚ .. 7. 2. 18.. వి॒ꣳ॒శ॒త్యై ద్వాద॑శ
 .. 7. 2. 18..

49 పం॒చా॒శతే॒ స్వాహా॑ శ॒తాయ॒ స్వాహా॒ ద్వాభ్యాꣳ॑ శ॒తాభ్యా॒గ్॒ స్వాహా᳚
 త్రి॒భ్యః శ॒తేభ్యః॒ స్వాహా॑ చ॒తుర్భ్యః॑ శ॒తేభ్యః॒ స్వాహా॑ పం॒చభ్యః॑
 శ॒తేభ్యః॒ స్వాహా॑ ష॒డ్భ్యః శ॒తేభ్యః॒ స్వాహా॑ స॒ప్తభ్యః॑ శ॒తేభ్యః॒
 స్వాహా᳚ష్టా॒భ్యః శ॒తేభ్యః॒ స్వాహా॑ న॒వభ్యః॑ శ॒తేభ్యః॒ స్వాహా॑ స॒హస్రా॑య॒
 స్వాహా॒ సర్వ॑స్మై॒ స్వాహా᳚ .. 7. 2. 19.. పం॒చా॒శతే॒ ద్వాత్రిꣳ॑శత్ .. 7. 2. 19..

50 శ॒తాయ॒ స్వాహా॑ స॒హస్రా॑య॒ స్వాహా॒ఽయుతా॑య॒ స్వాహా॑ ని॒యుతా॑య॒ స్వాహా᳚
 ప్ర॒యుతా॑య॒ స్వాహార్బు॑దాయ॒ స్వాహా॒ న్య॑ర్బుదాయ॒ స్వాహా॑ సము॒ద్రాయ॒ స్వాహా॒ మధ్యా॑య॒
 స్వాహాంతా॑య॒ స్వాహా॑ పరా॒ర్ధాయ॒ స్వాహో॒షసే॒ స్వాహా॒ వ్యు॑ష్ట్యై॒ స్వాహో॑దేష్య॒తే
 స్వాహో᳚ద్య॒తే స్వాహోది॑తాయ॒ స్వాహా॑ సువ॒ర్గాయ॒ స్వాహా॑ లో॒కాయ॒ స్వాహా॒ సర్వ॑స్మై॒
 స్వాహా᳚ .. 7. 2. 20.. శ॒తాయా॒ష్టాత్రిꣳ॑శత్ .. 7. 2. 20..

 సా॒ధ్యాః ష॑డ్రా॒త్రం కు॑సురు॒బిందః॑ సప్తరా॒త్రం బృహ॒స్పతి॑రష్టరా॒త్రం
ప్ర॒జాప॑తి॒స్తాః, క్షుధ॑న్నవరా॒త్రం ప్ర॒జాప॑తిరకామయత॒ దశ॑హోతారమృ॒తవ॑
ఐంద్రవాయ॒వాగ్రా᳚న్గాయ॒త్రో వై ప్ర॒జాప॑తిః॒ స ద్వా॑దశ రా॒త్రం న వా ఏక॑స్మా॒
ఏక॑స్మై॒ ద్వాభ్యాం᳚త్రి॒భ్యశ్చ॒తుర్భ్యః॑ పం॒చభ్యో॑ ద॒శభ్యో॑ విꣳశ॒త్యై
పం॑చా॒శతే॑ శ॒తాయ॑ విꣳశ॒తిః ..

 సా॒ధ్యా అ॑స్మా ఇ॒మే లో॒కా గా॑య॒త్రం వై తృ॒తీయ॒మేక॑స్మై పంచా॒శత్ ..

 సా॒ధ్యాః సర్వ॑స్మై॒ స్వాహా᳚ ..

సప్తమకాండే తృతీయః ప్రశ్నః 3 

1 ప్ర॒జవం॒ వా ఏ॒తేన॑ యంతి॒ యద్ద॑శ॒మమహః॑ పాపావ॒హీయం॒ వా ఏ॒తేన॑ భవంతి॒
   యద్ద॑శ॒మమహ॒ఱ్యో వై ప్ర॒జవం॑ య॒తామప॑థేన ప్రతి॒పద్య॑తే॒ యః స్థా॒ణుꣳ
   హంతి॒ యో భ్రేషం॒ న్యేతి॒ స హీ॑యతే॒ స యో వై ద॑శ॒మేఽహ॑న్నవివా॒క్య
   ఉ॑పహ॒న్యతే॒ స హీ॑యతే॒ తస్మై॒ య ఉప॑హతాయ॒ వ్యాహ॒ తమే॒వాన్వా॒రభ్య॒
   సమ॑శ్ను॒తేఽథ॒ యో వ్యాహ॒ స

2 హీ॑యతే॒ తస్మా᳚ద్దశ॒మేఽహ॑న్నవివా॒క్య ఉప॑హతాయ॒ న వ్యుచ్య॒మథో॒
   ఖల్వా॑హుర్య॒జ్ఞస్య॒ వై సమృ॑ద్ధేన దే॒వాః సు॑వ॒ర్గం లో॒కమా॑యన్,
   య॒జ్ఞస్య॒ వ్యృ॑ద్ధే॒నాసు॑రా॒న్పరా॑భావయ॒న్నితి॒ యత్ఖలు॒ వై య॒జ్ఞస్య॒
   సమృ॑ద్ధం॒ తద్యజ॑మానస్య॒ యద్వ్యృ॑ద్ధం॒ తద్భ్రాతృ॑వ్యస్య॒ స యో వై
   ద॑శ॒మేఽహ॑న్నవివా॒క్య ఉ॑పహ॒న్యతే॒ స ఏ॒వాతి॑ రేచయతి॒ తే యే బాహ్యా॑
   దృశీ॒కవః॒

3 స్యుస్తే వి బ్రూ॑యు॒ర్యది॒ తత్ర॒ న విం॒దేయు॑రంతః సద॒సాద్వ్యుచ్యం॒ యది॒
   తత్ర॒ న విం॒దేయు॑ర్గృ॒హప॑తినా॒ వ్యుచ్యం॒ తద్వ్యుచ్య॑మే॒వాథ॒ వా
   ఏ॒తథ్స॑ర్పరా॒జ్ఞియా॑ ఋ॒గ్భిః స్తు॑వంతీ॒యం వై సర్ప॑తో॒ రాజ్ఞీ॒ యద్వా అ॒స్యాం
   కిం చార్చం॑తి॒ యదా॑నృ॒చుస్తేనే॒యꣳ స॑ర్పరా॒జ్ఞీ తే యదే॒వ కించ॑
   వా॒చానృ॒చుర్యద॒తోఽధ్య॑ర్చి॒తార॒

4 స్తదు॒భయ॑మా॒ప్త్వావ॒రుధ్యోత్తి॑ష్ఠా॒మేతి॒ తాభి॒ర్మన॑సా స్తువతే॒ న వా
 ఇ॒మామ॑శ్వర॒థో నాశ్వ॑తరీర॒థః స॒ద్యః పర్యా᳚ప్తుమర్హతి॒ మనో॒ వా ఇ॒మాꣳ
 స॒ద్యః పర్యా᳚ప్తుమర్హతి॒ మనః॒ పరి॑భవితు॒మథ॒ బ్రహ్మ॑ వదంతి॒ పరి॑మితా॒ వా
 ఋచః॒ పరి॑మితాని॒ సామా॑ని॒ పరి॑మితాని॒ యజూ॒గ్॒ష్యథై॒తస్యై॒వాంతో॒ నాస్తి॒
 యద్బ్రహ్మ॒ తత్ప్ర॑తిగృణ॒త ఆ చ॑క్షీత॒ స ప్ర॑తిగ॒రః .. 7. 3. 1.. వ్యాహ॒ స
 దృ॑శీ॒కవో᳚ఽర్చి॒తారః॒ స ఏకం॑ చ .. 7. 3. 1..

5 బ్ర॒హ్మ॒వా॒దినో॑ వదంతి॒ కిం ద్వా॑దశా॒హస్య॑ ప్రథ॒మేనాహ్న॒ర్త్విజాం॒ యజ॑మానో
 వృంక్త॒ ఇతి॒ తేజ॑ ఇంద్రి॒యమితి॒ కిం ద్వి॒తీయే॒నేతి॑ ప్రా॒ణాన॒న్నాద్య॒మితి॒
 కిం తృ॒తీయే॒నేతి॒ త్రీని॒మా3ꣳల్లో॒కానితి॒ కిం చ॑తు॒ర్థేనేతి॒ చతు॑ష్పదః
 ప॒శూనితి॒ కిం పం॑చ॒మేనేతి॒ పంచా᳚క్షరాం పం॒క్తిమితి॒ కిꣳ ష॒ష్ఠేనేతి॒
 షడృ॒తూనితి॒ కిꣳ స॑ప్త॒మేనేతి॑ స॒ప్తప॑దా॒ꣳ॒ శక్వ॑రీ॒మితి॒

6 కిమ॑ష్ట॒మేనేత్య॒ష్టాక్ష॑రాం గాయ॒త్రీమితి॒ కిం న॑వ॒మేనేతి॑
 త్రి॒వృత॒గ్గ్॒ స్తోమ॒మితి॒ కిం ద॑శ॒మేనేతి॒ దశా᳚క్షరాం వి॒రాజ॒మితి॒
 కిమే॑కాద॒శేనేత్యేకా॑దశాక్షరాం త్రి॒ష్టుభ॒మితి॒ కిం ద్వా॑ద॒శేనేతి॒
 ద్వాద॑శాక్షరాం॒ జగ॑తీ॒మిత్యే॒తావ॒ద్వా అ॑స్తి॒ యావ॑దే॒తద్యావ॑దే॒వాస్తి॒
 తదే॑షాం వృంక్తే .. 7. 3. 2.. శక్వ॑రీ॒మిత్యేక॑ చత్వారిꣳశచ్చ .. 7. 3. 2..

7 ఏ॒ష వా ఆ॒ప్తో ద్వా॑దశా॒హో యత్త్ర॑యోదశరా॒త్రః స॑మా॒న2ꣳ
 హ్యే॑తదహ॒ర్యత్ప్రా॑య॒ణీయ॑శ్చోదయ॒నీయ॑శ్చ॒ త్ర్య॑తిరాత్రో భవతి॒ త్రయ॑
 ఇ॒మే లో॒కా ఏ॒షాం లో॒కానా॒మాప్త్యై᳚ ప్రా॒ణో వై ప్ర॑థ॒మో॑ఽతిరా॒త్రో వ్యా॒నో
 ద్వి॒తీయో॑ఽపా॒నస్తృ॒తీయః॑ ప్రాణాపానోదా॒నేష్వే॒వాన్నాద్యే॒ ప్రతి॑ తిష్ఠంతి॒
 సర్వ॒మాయు॑ర్యంతి॒ య ఏ॒వం వి॒ద్వాꣳస॑స్త్రయోదశరా॒త్రమాస॑తే॒ తదా॑హు॒ర్వాగ్వా
 ఏ॒షా విత॑తా॒

8 యద్ద్వా॑దశా॒హస్తాం వి చ్ఛిం॑ద్యు॒ర్యన్మధ్యే॑ఽతిరా॒త్రం కు॒ర్యురు॑ప॒దాసు॑కా
 గృ॒హప॑తే॒ర్వాక్స్యా॑దు॒పరి॑ష్టాచ్ఛందో॒మానాం᳚ మహావ్ర॒తం కు॑ర్వంతి॒ సంత॑తామే॒వ
 వాచ॒మవ॑ రుంధ॒తేఽను॑పదాసుకా గృ॒హప॑తే॒ర్వాగ్భ॑వతి ప॒శవో॒ వై ఛం॑దో॒మా
 అన్నం॑ మహావ్ర॒తం యదు॒పరి॑ష్టాచ్ఛందో॒మానాం᳚ మహావ్ర॒తం కు॒ర్వంతి॑ ప॒శుషు॑
 చై॒వాన్నాద్యే॑ చ॒ ప్రతి॑ తిష్ఠంతి .. 7. 3. 3.. విత॑తా॒ త్రిచ॑త్వారిꣳశచ్చ ..

 7. 3. 3..

9 ఆ॒ది॒త్యా అ॑కామయంతో॒భయో᳚ర్లో॒కయోర్॑ఋధ్నుయా॒మేతి॒ త ఏ॒తం
 చ॑తుర్దశరా॒త్రమ॑పశ్యం॒తమాహ॑రం॒తేనా॑యజంత॒ తతో॒
 వై త ఉ॒భయో᳚ర్లో॒కయో॑రార్ధ్నువన్న॒స్మి2ꣳశ్చా॒ముష్మిగ్గ్॑శ్చ
 య ఏ॒వం వి॒ద్వాꣳస॑శ్చతుర్దశరా॒త్రమాస॑త ఉ॒భయో॑రే॒వ
 లో॒కయోర్॑ఋధ్నువంత్య॒స్మి2ꣳశ్చా॒ముష్మిగ్గ్॑శ్చ చతుర్దశరా॒త్రో భ॑వతి స॒ప్త
 గ్రా॒మ్యా ఓష॑ధయః స॒ప్తార॒ణ్యా ఉ॒భయీ॑షా॒మవ॑రుద్ధ్యై॒ యత్ప॑రా॒చీనా॑ని
 పృ॒ష్ఠాని॒

10 భవం॑త్య॒ముమే॒వ తైర్లో॒కమ॒భి జ॑యంతి॒ యత్ప్ర॑తీ॒చీనా॑ని పృ॒ష్ఠాని॒
 భవం॑తీ॒మమే॒వ తైర్లో॒కమ॒భి జ॑యంతి త్రయస్త్రి॒ꣳ॒శౌ మ॑ధ్య॒త స్తోమౌ॑
 భవతః॒ సామ్రా᳚జ్యమే॒వ గ॑చ్ఛంత్యధిరా॒జౌ భ॑వతోఽధిరా॒జా ఏ॒వ స॑మా॒నానాం᳚
 భవంత్యతిరా॒త్రావ॒భితో॑ భవతః॒ పరి॑గృహీత్యై .. 7. 3. 4.. పృ॒ష్ఠాని॒
 చతు॑స్త్రిꣳశచ్చ .. 7. 3. 4..

11 ప్ర॒జాప॑తిః సువ॒ర్గం లో॒కమై॒త్తం దే॒వా అన్వా॑యం॒తానా॑ది॒త్యాశ్చ॑
 ప॒శవ॒శ్చాన్వా॑యం॒తే దే॒వా అ॑బ్రువ॒న్॒ యాన్ ప॒శూను॒పాజీ॑విష్మ॒
 త ఇ॒మే᳚ఽన్వాగ్మ॒న్నితి॒ తేభ్య॑ ఏ॒తం చ॑తుర్దశరా॒త్రం ప్రత్యౌ॑హం॒త
 ఆ॑ది॒త్యాః పృ॒ష్ఠైః సు॑వ॒ర్గం లో॒కమారో॑హంత్ర్య॒హాభ్యా॑మ॒స్మి3ꣳల్లో॒కే
 ప॒శూన్ప్రత్యౌ॑హన్పృ॒ష్ఠైరా॑ది॒త్యా అ॒ముష్మి॑3ꣳల్లో॒క
 ఆర్ధ్ను॑వంత్ర్య॒హాభ్యా॑మ॒స్మి3ꣳ

12 ల్లో॒కే ప॒శవో॒ య ఏ॒వం వి॒ద్వాꣳస॑శ్చతుర్దశరా॒త్రమాస॑త ఉ॒భయో॑రే॒వ
 లో॒కయోర్॑ఋధ్నువంత్య॒స్మి2ꣳశ్చా॒ముష్మిగ్గ్॑శ్చ పృ॒ష్ఠైరే॒వాముష్మి॑3ꣳల్లో॒క
 ఋ॑ధ్ను॒వంతి॑ త్ర్య॒హాభ్యా॑మ॒స్మి3ꣳల్లో॒కే జ్యోతి॒ర్గౌరాయు॒రితి॑
 త్ర్య॒హో భ॑వతీ॒యం వావ జ్యోతి॑రం॒తరి॑క్షం॒ గౌర॒సావాయు॑రి॒మానే॒వ
 లో॒కాన॒భ్యారో॑హంతి॒ యద॒న్యతః॑ పృ॒ష్ఠాని॒ స్యుర్వివి॑వధ2ꣳ స్యా॒న్మధ్యే॑
 పృ॒ష్ఠాని॑ భవంతి సవివధ॒త్వాయౌ

13 జో॒ వై వీ॒ర్యం॑ పృ॒ష్ఠాన్యోజ॑ ఏ॒వ వీ॒ర్యం॑ మధ్య॒తో
 ద॑ధతే బృహద్రథంత॒రాభ్యాం᳚ యంతీ॒యం వావ ర॑థంత॒రమ॒సౌ
 బృ॒హదా॒భ్యామే॒వ యం॒త్యథో॑ అ॒నయో॑రే॒వ ప్రతి॑ తిష్ఠంత్యే॒తే వై
 య॒జ్ఞస్యాం᳚జ॒సాయ॑నీ స్రు॒తీ తాభ్యా॑మే॒వ సు॑వ॒ర్గం లో॒కం యం॑తి॒
 పరాం᳚చో॒ వా ఏ॒తే సు॑వ॒ర్గం లో॒కమ॒భ్యారో॑హంతి॒ యే ప॑రా॒చీనా॑ని
 పృ॒ష్ఠాన్యు॑ప॒యంతి॑ ప్ర॒త్యఙ్త్ర్య॒హో భ॑వతి ప్ర॒త్యవ॑రూఢ్యా॒ అథో॒
 ప్రతి॑ష్ఠిత్యా ఉ॒భయో᳚ర్లో॒కయోర్॑ఋ॒ద్ధ్వోత్తి॑ష్ఠంతి॒ చతు॑ర్దశై॒తాస్తాసాం॒
 యా దశ॒ దశా᳚క్షరా వి॒రాడన్నం॑ వి॒రాడ్వి॒రాజై॒వాన్నాద్య॒మవ॑ రుంధతే॒
 యాశ్చత॑స్ర॒శ్చత॑స్రో॒ దిశో॑ ది॒క్ష్వే॑వ ప్రతి॑ తిష్ఠంత్యతిరా॒త్రావ॒భితో॑
 భవతః॒ పరి॑గృహీత్యై .. 7. 3. 5.. ఆర్ధ్ను॑వంత్ర్య॒హాభ్యా॑మ॒స్మింథ్స॑వివధ॒త్వాయ॒
 ప్రతి॑ష్ఠిత్యా॒ ఏక॑త్రిꣳశచ్చ .. 7. 3. 5..

14 ఇంద్రో॒ వై స॒దృంగే॒వతా॑భిరాసీ॒థ్స న
 వ్యా॒వృత॑మగచ్ఛ॒థ్స ప్ర॒జాప॑తి॒ముపా॑ధావ॒త్తస్మా॑ ఏ॒తం
 పం॑చదశరా॒త్రం ప్రాయ॑చ్ఛ॒త్తమాహ॑ర॒త్తేనా॑యజత॒ తతో॒ వై
 సో᳚ఽన్యాభి॑ర్దే॒వతా॑భిర్వ్యా॒వృత॑మగచ్ఛ॒ద్య ఏ॒వం వి॒ద్వాꣳసః॑
 పంచదశరా॒త్రమాస॑తే వ్యా॒వృత॑మే॒వ పా॒ప్మనా॒ భ్రాతృ॑వ్యేణ గచ్ఛంతి॒
 జ్యోతి॒ర్గౌరాయు॒రితి॑ త్ర్య॒హో భ॑వతీ॒యం వావ జ్యోతి॑రం॒తరి॑క్షం॒

15 గౌర॒సావాయు॑రే॒ష్వే॑వ లో॒కేషు॒ ప్రతి॑ తిష్ఠం॒త్యస॑త్త్రం॒ వా
 ఏ॒తద్యద॑ఛందో॒మం యచ్ఛం॑దో॒మా భవం॑తి॒ తేన॑ స॒త్త్రం దే॒వతా॑ ఏ॒వ
 పృ॒ష్ఠైరవ॑ రుంధతే ప॒శూఙ్ఛం॑దో॒ మైరోజో॒ వై వీ॒ర్యం॑ పృ॒ష్ఠాని॑
 ప॒శవ॑శ్ఛందో॒మా ఓజ॑స్యే॒వ వీ॒ర్యే॑ ప॒శుషు॒ ప్రతి॑ తిష్ఠంతి
 పంచదశరా॒త్రో భ॑వతి పంచద॒శో వజ్రో॒ వజ్ర॑మే॒వ భ్రాతృ॑వ్యేభ్యః॒
 ప్ర హ॑రంత్యతి రా॒త్రావ॒భితో॑ భవత ఇంద్రి॒యస్య॒ పరి॑గృహీత్యై .. 7. 3. 6..

 అం॒తరి॑క్షమింద్రి॒యస్యైకం॑ చ .. 7. 3. 6..

16 ఇంద్రో॒ వై శి॑థి॒ల ఇ॒వాప్ర॑తిష్ఠిత ఆసీ॒థ్సోఽసు॑రేభ్యోఽబిభే॒థ్స
 ప్ర॒జాప॑తి॒ముపా॑ధావ॒త్తస్మా॑ ఏ॒తం పం॑చదశరా॒త్రం వజ్రం॒
 ప్రాయ॑చ్ఛ॒త్తేనాసు॑రాన్పరా॒భావ్య॑ వి॒జిత్య॒ శ్రియ॑మగచ్ఛదగ్ని॒ష్టుతా॑ పా॒ప్మానం॒
 నిర॑దహత పంచదశరా॒త్రేణౌజో॒ బల॑మింద్రి॒యం వీ॒ర్య॑మా॒త్మన్న॑ధత్త॒ య
 ఏ॒వం వి॒ద్వాꣳసః॑ పంచదశరా॒త్రమాస॑తే॒ భ్రాతృ॑వ్యానే॒వ ప॑రా॒భావ్య॑
 వి॒జిత్య॒ శ్రియం॑ గచ్ఛంత్యగ్ని॒ష్టుతా॑ పా॒ప్మానం॒ ని

17 ర్ద॑హంతే పంచదశరా॒త్రేణౌజో॒ బల॑మింద్రి॒యం వీ॒ర్య॑మా॒త్మంద॑ధత ఏ॒తా ఏ॒వ
 ప॑శ॒వ్యాః᳚ పంచ॑దశ॒ వా అ॑ర్ధమా॒సస్య॒ రాత్ర॑యోఽర్ధమాస॒శః సం॑వథ్స॒ర
 ఆ᳚ప్యతే సంవథ్స॒రం ప॒శవోఽను॒ ప్ర జా॑యంతే॒ తస్మా᳚త్పశ॒వ్యా॑ ఏ॒తా ఏ॒వ
 సు॑వ॒ర్గ్యాః᳚ పంచ॑దశ॒ వా అ॑ర్ధమా॒సస్య॒ రాత్ర॑యోఽర్ధమాస॒శః సం॑వథ్స॒ర
 ఆ᳚ప్యతే సంవథ్స॒రః సు॑వ॒ర్గో లో॒కస్తస్మా᳚థ్సువ॒ర్గ్యా᳚ జ్యోతి॒ర్గౌరాయు॒రితి॑
 త్ర్య॒హో భ॑వతీ॒యం వావ జ్యోతి॑రం॒తరి॑క్షం॒

18 గౌర॒సావాయు॑రి॒మానే॒వ లో॒కాన॒భ్యారో॑హంతి॒ యద॒న్యతః॑ పృ॒ష్ఠాని॒
 స్యుర్వివి॑వధ2ꣳ స్యా॒న్మధ్యే॑ పృ॒ష్ఠాని॑ భవంతి సవివధ॒త్వాయౌజో॒ వై
 వీ॒ర్యం॑ పృ॒ష్ఠాన్యోజ॑ ఏ॒వ వీ॒ర్యం॑ మధ్య॒తో ద॑ధతే బృహద్రథంత॒రాభ్యాం᳚
 యంతీ॒యం వావ ర॑థంత॒రమ॒సౌ బృ॒హదా॒భ్యామే॒వ యం॒త్యథో॑ అ॒నయో॑రే॒వ ప్రతి॑
 తిష్ఠంత్యే॒తే వై య॒జ్ఞస్యాం᳚జ॒సాయ॑నీ స్రు॒తీ తాభ్యా॑మే॒వ సు॑వ॒ర్గం లో॒కం

19 యం॑తి॒ పరాం᳚చో॒ వా ఏ॒తే సు॑వ॒ర్గం లో॒కమ॒భ్యారో॑హంతి॒ యే ప॑రా॒చీనా॑ని
 పృ॒ష్ఠాన్యు॑ప॒యంతి॑ ప్ర॒త్యఙ్త్ర్య॒హో భ॑వతి ప్ర॒త్యవ॑రూఢ్యా॒ అథో॒
 ప్రతి॑ష్ఠిత్యా ఉ॒భయో᳚ర్లో॒కయోర్॑ఋ॒ద్ధ్వోత్తి॑ష్ఠంతి॒ పంచ॑దశై॒తాస్తాసాం॒ యా
 దశ॒ దశా᳚క్షరా వి॒రాడన్నం॑ వి॒రాడ్వి॒రాజై॒వాన్నాద్య॒మవ॑ రుంధతే॒ యాః పంచ॒
 పంచ॒ దిశో॑ ది॒క్ష్వే॑వ ప్రతి॑ తిష్ఠంత్యతిరా॒త్రావ॒భితో॑ భవత ఇంద్రి॒యస్య॑
 వీ॒ర్య॑స్య ప్ర॒జాయై॑ పశూ॒నాం పరి॑గృహీత్యై .. 7. 3. 7.. గ॒చ్ఛం॒త్య॒గ్ని॒ష్టుతా॑
 పా॒ప్మాన॒న్నిరం॒తరి॑క్షం లో॒కం ప్ర॒జాయై॒ ద్వే చ॑ .. 7. 3. 7..

20 ప్ర॒జాప॑తిరకామయతాన్నా॒దః స్యా॒మితి॒ స ఏ॒తꣳ
 స॑ప్తదశరా॒త్రమ॑పశ్య॒త్తమాహ॑ర॒త్తేనా॑యజత॒ తతో॒ వై సో᳚ఽన్నా॒దో॑ఽభవ॒ద్య
 ఏ॒వం వి॒ద్వాꣳసః॑ సప్తదశరా॒త్రమాస॑తేఽన్నా॒దా ఏ॒వ భ॑వంతి పంచా॒హో
 భ॑వతి॒ పంచ॒ వా ఋ॒తవః॑ సంవథ్స॒ర ఋ॒తుష్వే॒వ సం॑వథ్స॒రే ప్రతి॑
 తిష్ఠం॒త్యథో॒ పంచా᳚క్షరా పం॒క్తిః పాంక్తో॑ య॒జ్ఞో య॒జ్ఞమే॒వావ॑
 రుంధ॒తేఽస॑త్త్రం॒ వా ఏ॒తద్

21 యద॑చ్ఛందో॒మం యచ్ఛం॑దో॒మా భవం॑తి॒ తేన॑ స॒త్త్రం దే॒వతా॑ ఏ॒వ
 పృ॒ష్ఠైరవ॑ రుంధతే ప॒శూఙ్ఛం॑దో॒మైరోజో॒ వై వీ॒ర్యం॑ పృ॒ష్ఠాని॑
 ప॒శవ॑శ్ఛందో॒మా ఓజ॑స్యే॒వ వీ॒ర్యే॑ ప॒శుషు॒ ప్రతి॑ తిష్ఠంతి సప్తదశరా॒త్రో
 భ॑వతి సప్తద॒శః ప్ర॒జాప॑తిః ప్ర॒జాప॑తే॒రాప్త్యా॑ అతిరా॒త్రావ॒భితో॑
 భవతో॒ఽన్నాద్య॑స్య॒ పరి॑గృహీత్యై .. 7. 3. 8.. ఏ॒తథ్స॒ప్త త్రిꣳ॑శచ్చ ..

 7. 3. 8..

22 సా వి॒రాడ్వి॒క్రమ్యా॑తిష్ఠ॒ద్బ్రహ్మ॑ణా దే॒వేష్వన్నే॒నాసు॑రేషు॒ తే దే॒వా
 అ॑కామయంతో॒భయ॒ꣳ॒ సం వృం॑జీమహి॒ బ్రహ్మ॒ చాన్నం॒ చేతి॒ త ఏ॒తా
 విꣳ॑శ॒తిꣳ రాత్రీ॑రపశ్యం॒తతో॒ వై త ఉ॒భయ॒ꣳ॒ సమ॑వృంజత॒
 బ్రహ్మ॒ చాన్నం॑ చ బ్రహ్మవర్చ॒సినో᳚ఽన్నా॒దా అ॑భవ॒న్॒ య ఏ॒వం వి॒ద్వాꣳస॑
 ఏ॒తా ఆస॑త ఉ॒భయ॑మే॒వ సం వృం॑జతే॒ బ్రహ్మ॒ చాన్నం॑ చ

23 బ్రహ్మవర్చ॒సినో᳚ఽన్నా॒దా భ॑వంతి॒ ద్వే వా ఏ॒తే వి॒రాజౌ॒ తయో॑రే॒వ నానా॒
 ప్రతి॑ తిష్ఠంతి వి॒ꣳ॒శో వై పురు॑షో॒ దశ॒ హస్త్యా॑ అం॒గుల॑యో॒ దశ॒
 పద్యా॒ యావా॑నే॒వ పురు॑ష॒స్తమా॒ప్త్వోత్తి॑ష్ఠంతి॒ జ్యోతి॒ర్గౌరాయు॒రితి॑
 త్ర్య॒హా భ॑వంతీ॒యం వావ జ్యోతి॑రం॒తరి॑క్షం॒ గౌర॒సావాయు॑రి॒మానే॒వ
 లో॒కాన॒భ్యారో॑హంత్యభిపూ॒ర్వం త్ర్య॒హా భ॑వంత్యభిపూ॒ర్వమే॒వ సు॑వ॒ర్గం

24 లో॒కమ॒భ్యారో॑హంతి॒ యద॒న్యతః॑ పృ॒ష్ఠాని॒ స్యుర్వివి॑వధ2ꣳ స్యా॒న్మధ్యే॑
 పృ॒ష్ఠాని॑ భవంతి సవివధ॒త్వాయౌజో॒ వై వీ॒ర్యం॑ పృ॒ష్ఠాన్యోజ॑
 ఏ॒వ వీ॒ర్యం॑ మధ్య॒తో ద॑ధతే బృహద్రథంత॒రాభ్యాం᳚ యంతీ॒యం వావ
 ర॑థంత॒రమ॒సౌ బృ॒హదా॒భ్యామే॒వ యం॒త్యథో॑ అ॒నయో॑రే॒వ ప్రతి॑
 తిష్ఠంత్యే॒తే వై య॒జ్ఞస్యాం᳚జ॒సాయ॑నీ స్రు॒తీ తాభ్యా॑మే॒వ సు॑వ॒ర్గం లో॒కం
 యం॑తి॒ పరాం᳚చో॒ వా ఏ॒తే సు॑వ॒ర్గం లో॒క మ॒భ్యారో॑హంతి॒ యే ప॑రా॒చీనా॑ని
 పృ॒ష్ఠాన్యు॑ప॒యంతి॑ ప్ర॒త్యఙ్త్ర్య॒హో భ॑వతి ప్ర॒త్యవ॑రూఢ్యా॒ అథో॒
 ప్రతి॑ష్ఠిత్యా ఉ॒భయో᳚ర్లో॒కయోర్॑ఋ॒ద్ధ్వోత్తి॑ష్ఠంత్యతిరా॒త్రావ॒భితో॑ భవతో
 బ్రహ్మవర్చ॒సస్యా॒న్నాద్య॑స్య॒ పరి॑గృహీత్యై .. 7. 3. 9.. వృం॒జ॒తే॒ బ్రహ్మ॒
 చాన్నం॑చ సువ॒ర్గమే॒తే సు॑వ॒ర్గంత్రయో॑ విꣳశతిశ్చ .. 7. 3. 9..

25 అ॒సావా॑ది॒త్యో᳚ఽస్మి3ꣳల్లో॒క ఆ॑సీ॒త్తం దే॒వాః పృ॒ష్ఠైః ప॑రి॒గృహ్య॑
 సువ॒ర్గం లో॒కమ॑గమయ॒న్పరై॑ర॒వస్తా॒త్పర్య॑గృహ్ణందివాకీ॒ర్త్యే॑న సువ॒ర్గే లో॒కే
 ప్రత్య॑స్థాపయ॒న్పరైః᳚ ప॒రస్తా॒త్పర్య॑గృహ్ణన్పృ॒ష్ఠైరు॒పావా॑రోహం॒థ్స
 వా అ॒సావా॑ది॒త్యో॑ఽముష్మి॑3ꣳల్లో॒కే పరై॑రుభ॒యతః॒ పరి॑గృహీతో॒
 యత్పృ॒ష్ఠాని॒ భవం॑తి సువ॒ర్గమే॒వ తైర్లో॒కం యజ॑మానా యంతి॒
 పరై॑ర॒వస్తా॒త్పరి॑ గృహ్ణంతి దివాకీ॒ర్త్యే॑న

26 సువ॒ర్గే లో॒కే ప్రతి॑ తిష్ఠంతి॒ పరైః᳚ ప॒రస్తా॒త్పరి॑ గృహ్ణంతి
 పృ॒ష్ఠైరు॒పావ॑రోహంతి॒ యత్పరే॑ ప॒రస్తా॒న్న స్యుః పరాం᳚చః
 సువ॒ర్గాల్లో॒కాన్నిష్ప॑ద్యేర॒న్॒ యద॒వస్తా॒న్న స్యుః ప్ర॒జా నిర్ద॑హేయుర॒భితో॑
 దివాకీ॒ర్త్యం॑ పరః॑ సామానో భవంతి సువ॒ర్గ ఏ॒వైనా᳚3ꣳల్లో॒క ఉ॑భ॒యతః॒ పరి॑
 గృహ్ణంతి॒ యజ॑మానా॒ వై ది॑వాకీ॒ర్త్యꣳ॑ సంవథ్స॒రః పరః॑ సామానో॒ఽభితో॑
 దివాకీ॒ర్త్యం॑ పరః॑ సామానో భవంతి సంవథ్స॒ర ఏ॒వోభ॒యతః॒

27 ప్రతి॑ తిష్ఠంతి పృ॒ష్ఠం వై ది॑వాకీ॒ర్త్యం॑ పా॒ర్శ్వే పరః॑ సామానో॒ఽభితో॑
 దివాకీ॒ర్త్యం॑ పరః॑ సామానో భవంతి॒ తస్మా॑ద॒భితః॑ పృ॒ష్ఠం పా॒ర్శ్వే
 భూయి॑ష్ఠా॒ గ్రహా॑ గృహ్యంతే॒ భూయి॑ష్ఠꣳ శస్యతే య॒జ్ఞస్యై॒వ తన్మ॑ధ్య॒తో
 గ్రం॒థిం గ్ర॑థ్నం॒త్యవి॑స్రꣳసాయ స॒ప్త గృ॑హ్యంతే స॒ప్త వై శీ॑ర్ష॒ణ్యాః᳚
 ప్రా॒ణాః ప్రా॒ణానే॒వ యజ॑మానేషు దధతి॒ యత్ప॑రా॒చీనా॑ని పృ॒ష్ఠాని॒
 భవం॑త్య॒ముమే॒వ తైర్లో॒కమ॒భ్యారో॑హంతి॒ యది॒మం లో॒కం న

28 ప్ర॑త్యవ॒రోహే॑యు॒రుద్వా॒ మాద్యే॑యు॒ర్యజ॑మానాః॒ ప్ర వా॑ మీయేర॒న్॒
 యత్ప్ర॑తీ॒చీనా॑ని పృ॒ష్ఠాని॒ భవం॑తీ॒మమే॒వ తైర్లో॒కం ప్ర॒త్యవ॑రోహం॒త్యథో॑
 అ॒స్మిన్నే॒వ లో॒కే ప్రతి॑ తిష్ఠం॒త్యను॑న్మాదా॒యేంద్రో॒ వా అప్ర॑తిష్ఠిత
 ఆసీ॒థ్స ప్ర॒జాప॑తి॒ముపా॑ధావ॒త్తస్మా॑ ఏ॒తమే॑కవిꣳశతిరా॒త్రం
 ప్రాయ॑చ్ఛ॒త్తమాహ॑ర॒త్తేనా॑యజత॒ తతో॒ వై స ప్రత్య॑తిష్ఠ॒ద్యే
 బ॑హుయా॒జినోఽప్ర॑తిష్ఠితాః॒

29 స్యుస్త ఏ॑కవిꣳశతిరా॒త్రమా॑సీరం॒ద్వాద॑శ॒ మాసాః॒ పంచ॒ర్తవ॒స్త్రయ॑
 ఇ॒మే లో॒కా అ॒సావా॑ది॒త్య ఏ॑కవి॒ꣳ॒శ ఏ॒తావం॑తో॒ వై
 దే॑వలో॒కాస్తేష్వే॒వ య॑థాపూ॒ర్వం ప్రతి॑ తిష్ఠంత్య॒సావా॑ది॒త్యో న
 వ్య॑రోచత॒ స ప్ర॒జాప॑తి॒ముపా॑ధావ॒త్తస్మా॑ ఏ॒తమే॑కవిꣳశతిరా॒త్రం
 ప్రాయ॑చ్ఛ॒త్తమాహ॑ర॒త్తేనా॑యజత॒ తతో॒ వై సో॑ఽరోచత॒ య ఏ॒వం వి॒ద్వాꣳస॑
 ఏకవిꣳశతిరా॒త్రమాస॑తే॒ రోచం॑త ఏ॒వైక॑విꣳశతిరా॒త్రో భ॑వతి॒ రుగ్వా
 ఏ॑కవి॒ꣳ॒శో రుచ॑మే॒వ గ॑చ్ఛం॒త్యథో᳚ ప్రతి॒ష్ఠామే॒వ ప్ర॑తి॒ష్ఠా
 హ్యే॑కవి॒ꣳ॒శో॑ఽతిరా॒త్రావ॒భితో॑ భవతో బ్రహ్మవర్చ॒సస్య॒ పరి॑గృహీత్యై ..

 7. 3. 10.. గృ॒హ్ణం॒తి॒ ది॒వా॒కీ॒ర్త్యే॑నై॒వోభ॒యతో॒ నాప్ర॑తిష్ఠితా॒ ఆస॑త॒
 ఏక॑విꣳశతిశ్చ .. 7. 3. 10..

30 అ॒ర్వాఙ్య॒జ్ఞః సం క్రా॑మత్వ॒ముష్మా॒దధి॒ మామ॒భి . ఋషీ॑ణాం॒ యః పు॒రోహి॑తః
 .. నిర్దే॑వం॒ నిర్వీ॑రం కృ॒త్వా విష్కం॑ధం॒ తస్మి॑న్ హీయతాం॒ యో᳚ఽస్మాంద్వేష్టి॑
 . శరీ॑రం యజ్ఞశమ॒లం కుసీ॑దం॒ తస్మిం᳚థ్సీదతు॒ యో᳚ఽస్మాంద్వేష్టి॑ .. యజ్ఞ॑
 య॒జ్ఞస్య॒ యత్తేజ॒స్తేన॒ సం క్రా॑మ॒ మామ॒భి . బ్రా॒హ్మ॒ణానృ॒త్విజో॑ దే॒వాన్,
 య॒జ్ఞస్య॒ తప॑సా తే సవా॒హమా హు॑వే .. ఇ॒ష్టేన॑ ప॒క్వముప॑

31 తే హువే సవా॒హం . సం తే॑ వృంజే సుకృ॒తꣳ సం ప్ర॒జాం ప॒శూన్ ..

 ప్రై॒షాంథ్సా॑మిధే॒నీరా॑ఘా॒రావాజ్య॑భాగా॒వాశ్రు॑తం ప్ర॒త్యాశ్రు॑త॒మా శృ॑ణామి
 తే . ప్ర॒యా॒జా॒నూ॒యా॒జాంథ్స్వి॑ష్ట॒కృత॒మిడా॑మా॒శిష॒ ఆ వృం॑జే॒
 సువః॑ .. అ॒గ్నినేంద్రే॑ణ॒ సోమే॑న॒ సర॑స్వత్యా॒ విష్ణు॑నా దే॒వతా॑భిః .
 యా॒జ్యా॒ను॒వా॒క్యా᳚భ్యా॒ముప॑ తే హువే స వా॒హం య॒జ్ఞమా ద॑దేతే॒ వష॑ట్కృతం ..

 స్తు॒తꣳ శ॒స్త్రం ప్ర॑తిగ॒రం గ్రహ॒మిడా॑మా॒శిష॒

32 ఆ వృం॑జే॒ సువః॑ . ప॒త్నీ॒సం॒యా॒జానుప॑ తే హువే సవా॒హꣳ స॑మిష్ట
 య॒జురా ద॑దే॒ తవ॑ .. ప॒శూంథ్సు॒తం పు॑రో॒డాశాం॒థ్సవ॑నా॒న్యోత య॒జ్ఞం .
 దే॒వాంథ్సేంద్రా॒నుప॑ తే హువే సవా॒హమ॒గ్నిము॑ఖాం॒థ్సోమ॑వతో॒ యే చ॒ విశ్వే᳚ ..

 7. 3. 11.. ఉప॒ గ్రహ॒మిడా॑మా॒శిషో॒ ద్వాత్రిꣳ॑శచ్చ .. 7. 3. 11..

33 భూ॒తం భవ్యం॑ భవి॒ష్యద్వష॒ట్థ్స్వాహా॒ నమ॒ ఋక్సామ॒ యజు॒ర్వష॒ట్థ్స్వాహా॒
 నమో॑ గాయ॒త్రీ త్రి॒ష్టుబ్జగ॑తీ॒ వష॒ట్థ్స్వాహా॒ నమః॑ పృథి॒వ్యం॑తరి॑క్షం॒
 ద్యౌర్వష॒ట్థ్స్వాహా॒ నమో॒గ్నిర్వా॒యుః సూఱ్యో॒ వష॒ట్థ్స్వాహా॒ నమః॑ ప్రా॒ణో
 వ్యా॒నో॑ఽపా॒నో వష॒ట్థ్స్వాహా॒ నమోఽన్నం॑ కృ॒షిర్వృష్టి॒ర్వష॒ట్థ్స్వాహా॒ నమః॑
 పి॒తా పు॒త్రః పౌత్రో॒ వష॒ట్థ్స్వాహా॒ నమో॒ భూర్భువః॒ సువ॒ర్వష॒ట్థ్స్వాహా॒ నమః॑
 .. 7. 3. 12.. భువ॑శ్చ॒త్వారి॑ చ .. 7. 3. 12..

34 ఆ మే॑ గృ॒హా భ॑వం॒త్వా ప్ర॒జా మ॒ ఆ మా॑ య॒జ్ఞో వి॑శతు వీ॒ర్యా॑వాన్ .
 ఆపో॑ దే॒వీర్య॒జ్ఞియా॒ మా వి॑శంతు స॒హస్ర॑స్య మా భూ॒మా మా ప్ర హా॑సీత్ .. ఆ మే॒
 గ్రహో॑ భవ॒త్వా పు॑రో॒రుక్స్తు॑తశ॒స్త్రే మా వి॑శతాꣳ స॒మీచీ᳚ . ఆ॒ది॒త్యా
 రు॒ద్రా వస॑వో మే సద॒స్యాః᳚ స॒హస్ర॑స్య మా భూ॒మా మా ప్ర హా॑సీత్ .. ఆ మా᳚గ్నిష్టో॒మో
 వి॑శతూ॒క్థ్య॑శ్చాతిరా॒త్రో మా వి॑శత్వాపిశర్వ॒రః . తి॒రో అ॑హ్నియా మా॒ సుహు॑తా॒
 ఆ వి॑శంతు స॒హస్ర॑స్య మా భూ॒మా మా ప్ర హా॑సీత్ .. 7. 3. 13.. అ॒గ్ని॒ష్టో॒మో
 వి॑శత్వ॒ష్టాద॑శ చ .. 7. 3. 13..

35 అ॒గ్నినా॒ తపోఽన్వ॑భవద్వా॒చా బ్రహ్మ॑ మ॒ణినా॑ రూ॒పాణీంద్రే॑ణ
 దే॒వాన్, వాతే॑న ప్రా॒ణాంథ్సూర్యే॑ణ॒ ద్యాం చం॒ద్రమ॑సా॒ నక్ష॑త్రాణి
 య॒మేన॑ పి॒తౄన్రాజ్ఞా॑ మను॒ష్యా᳚న్ఫ॒లేన॑ నాదే॒యాన॑జగ॒రేణ॑
 స॒ర్పాన్వ్యా॒ఘ్రేణా॑ర॒ణ్యాన్ప॒శూఙ్ఛ్యే॒నేన॑ పత॒త్రిణో॒ వృష్ణాశ్వా॑నృష॒భేణ॒
 గాబ॒స్తేనా॒జా వృ॒ష్ణినావీ᳚ర్వ్రీ॒హిణాన్నా॑ని॒ యవే॒నౌష॑ధీర్న్య॒గ్రోధే॑న॒
 వన॒స్పతీ॑నుదుం॒బరే॒ణోర్జం॑ గాయత్రి॒యా ఛందాꣳ॑సి త్రి॒వృతా॒
 స్తోమా᳚న్బ్రాహ్మ॒ణేన॒ వాచం᳚ .. 7. 3. 14.. బ్రా॒హ్మ॒ణేనైకం॑ చ .. 7. 3. 14..

36 స్వాహా॒ధిమాధీ॑తాయ॒ స్వాహా॒ స్వాహాధీ॑తం॒ మన॑సే॒ స్వాహా॒ స్వాహా॒ మనః॑
 ప్ర॒జాప॑తయే॒ స్వాహా॒ కాయ॒ స్వాహా॒ కస్మై॒ స్వాహా॑ కత॒మస్మై॒ స్వాహాది॑త్యై॒
 స్వాహాది॑త్యై మ॒హ్యై᳚ స్వాహాది॑త్యై సుమృడీ॒కాయై॒ స్వాహా॒ సర॑స్వత్యై॒ స్వాహా॒
 సర॑స్వత్యై బృహ॒త్యై᳚ స్వాహా॒ సర॑స్వత్యై పావ॒కాయై॒ స్వాహా॑ పూ॒ష్ణే స్వాహా॑
 పూ॒ష్ణే ప్ర॑ప॒థ్యా॑య॒ స్వాహా॑ పూ॒ష్ణే న॒రంధి॑షాయ॒ స్వాహా॒ త్వష్ట్రే॒ స్వాహా॒
 త్వష్ట్రే॑ తు॒రీపా॑య॒ స్వాహా॒ త్వష్ట్రే॑ పురు॒రూపా॑య॒ స్వాహా॒ విష్ణ॑వే॒ స్వాహా॒
 విష్ణ॑వే నిఖుర్య॒పాయ॒ స్వాహా॒ విష్ణ॑వే నిభూయ॒పాయ॒ స్వాహా॒ సర్వ॑స్మై॒ స్వాహా᳚
 .. 7. 3. 15.. పు॒రు॒రూపా॑య॒ స్వాహా॒ దశ॑ చ .. 7. 3. 15..

37 ద॒ద్భ్యః స్వాహా॒ హనూ᳚భ్యా॒గ్॒ స్వాహోష్ఠా᳚భ్యా॒గ్॒ స్వాహా॒ ముఖా॑య॒
 స్వాహా॒ నాసి॑కాభ్యా॒గ్॒ స్వాహా॒క్షీభ్యా॒గ్॒ స్వాహా॒ కర్ణా᳚భ్యా॒గ్॒ స్వాహా॑ పా॒ర
 ఇ॒క్షవో॑ఽవా॒ర్యే᳚భ్యః॒ పక్ష్మ॑భ్యః॒ స్వాహా॑వా॒ర ఇ॒క్షవః॑ పా॒ర్యే᳚భ్యః॒
 పక్ష్మ॑భ్యః॒ స్వాహా॑ శీ॒ర్॒ష్ణే స్వాహా᳚ భ్రూ॒భ్యాగ్ స్వాహా॑ ల॒లాటా॑య॒ స్వాహా॑
 మూ॒ర్ధ్నే స్వాహా॑ మ॒స్తిష్కా॑య॒ స్వాహా॒ కేశే᳚భ్యః॒ స్వాహా॒ వహా॑య॒ స్వాహా᳚
 గ్రీ॒వాభ్యః॒ స్వాహా᳚ స్కం॒ధేభ్యః॒ స్వాహా॒ కీక॑సాభ్యః॒ స్వాహా॑ పృ॒ష్టీభ్యః॒
 స్వాహా॑ పాజ॒స్యా॑య॒ స్వాహా॑ పా॒ర్॒శ్వాభ్యా॒గ్॒ స్వాహా॒

38 ఽꣳసా᳚భ్యా॒గ్॒ స్వాహా॑ దో॒షభ్యా॒గ్॒ స్వాహా॑ బా॒హుభ్యా॒గ్॒ స్వాహా॒
 జంఘా᳚భ్యా॒గ్॒ స్వాహా॒ శ్రోణీ᳚భ్యా॒గ్॒ స్వాహో॒రుభ్యా॒గ్॒ స్వాహా᳚ష్ఠీ॒వద్భ్యా॒గ్॒ స్వాహా॒
 జంఘా᳚భ్యా॒గ్॒ స్వాహా॑ భ॒సదే॒ స్వాహా॑ శిఖం॒డేభ్యః॒ స్వాహా॑ వాల॒ధానా॑య॒
 స్వాహాం॒డాభ్యా॒గ్॒ స్వాహా॒ శేపా॑య॒ స్వాహా॒ రేత॑సే॒ స్వాహా᳚ ప్ర॒జాభ్యః॒ స్వాహా᳚
 ప్ర॒జన॑నాయ॒ స్వాహా॑ ప॒ద్భ్యః స్వాహా॑ శ॒ఫేభ్యః॒ స్వాహా॒ లోమ॑భ్యః॒ స్వాహా᳚
 త్వ॒చే స్వాహా॒ లోహి॑తాయ॒ స్వాహా॑ మా॒ꣳ॒సాయ॒ స్వాహా॒ స్నావ॑భ్యః॒ స్వాహా॒స్థభ్యః॒
 స్వాహా॑ మ॒జ్జభ్యః॒ స్వాహాంగే᳚భ్యః॒ స్వాహా॒త్మనే॒ స్వాహా॒ సర్వ॑స్మై॒ స్వాహా᳚ .. 7. 3. 16.. పా॒ర్శ్వాభ్యా॒గ్॒ స్వాహా॑ మ॒జ్జభ్యః॒ స్వాహా॒ షట్చ॑ .. 7. 3. 16..

39 అం॒జ్యే॒తాయ॒ స్వాహాం᳚జిస॒క్థాయ॒ స్వాహా॑ శితి॒పదే॒ స్వాహా॒ శితి॑కకుదే॒
 స్వాహా॑ శితి॒రంధ్రా॑య॒ స్వాహా॑ శితిపృ॒ష్ఠాయ॒ స్వాహా॑ శి॒త్యꣳసా॑య॒ స్వాహా॑
 పుష్ప॒కర్ణా॑య॒ స్వాహా॑ శి॒త్యోష్ఠా॑య॒ స్వాహా॑ శితి॒భ్రవే॒ స్వాహా॒ శితి॑భసదే॒
 స్వాహా᳚ శ్వే॒తానూ॑కాశాయ॒ స్వాహాం॒జయే॒ స్వాహా॑ ల॒లామా॑య॒ స్వాహాసి॑తజ్ఞవే॒ స్వాహా॑
 కృష్ణై॒తాయ॒ స్వాహా॑ రోహితై॒తాయ॒ స్వాహా॑రుణై॒తాయ॒ స్వాహే॒దృశా॑య॒ స్వాహా॑
 కీ॒దృశా॑య॒ స్వాహా॑ తా॒దృశా॑య॒ స్వాహా॑ స॒దృశా॑య॒ స్వాహా॒ విస॑దృశాయ॒
 స్వాహా॒ సుస॑దృశాయ॒ స్వాహా॑ రూ॒పాయ॒ స్వాహా॒ సర్వ॑స్మై॒ స్వాహా᳚ .. 7. 3. 17..

 రూ॒పాయ॒ స్వాహా॒ ద్వే చ॑ .. 7. 3. 17..

40 కృ॒ష్ణాయ॒ స్వాహా᳚ శ్వే॒తాయ॒ స్వాహా॑ పి॒శంగా॑య॒ స్వాహా॑ సా॒రంగా॑య॒
 స్వాహా॑రు॒ణాయ॒ స్వాహా॑ గౌ॒రాయ॒ స్వాహా॑ బ॒భ్రవే॒ స్వాహా॑ నకు॒లాయ॒ స్వాహా॒
 రోహి॑తాయ॒ స్వాహా॒ శోణా॑య॒ స్వాహా᳚ శ్యా॒వాయ॒ స్వాహా᳚ శ్యా॒మాయ॒ స్వాహా॑ పాక॒లాయ॒
 స్వాహా॑ సురూ॒పాయ॒ స్వాహాను॑రూపాయ॒ స్వాహా॒ విరూ॑పాయ॒ స్వాహా॒ సరూ॑పాయ॒ స్వాహా॒
 ప్రతి॑రూపాయ॒ స్వాహా॑ శ॒బలా॑య॒ స్వాహా॑ కమ॒లాయ॒ స్వాహా॒ పృశ్న॑యే॒ స్వాహా॑
 పృశ్నిస॒క్థాయ॒ స్వాహా॒ సర్వ॑స్మై॒ స్వాహా᳚ .. 7. 3. 18.. కృ॒ష్ణాయ॒ షట్
 చ॑త్వారిꣳశత్ .. 7. 3. 18..

41 ఓష॑ధీభ్యః॒ స్వాహా॒ మూలే᳚భ్యః॒ స్వాహా॒ తూలే᳚భ్యః॒ స్వాహా॒ కాండే᳚భ్యః॒ స్వాహా॒
 వల్శే᳚భ్యః॒ స్వాహా॒ పుష్పే᳚భ్యః॒ స్వాహా॒ ఫలే᳚భ్యః॒ స్వాహా॑ గృహీ॒తేభ్యః॒
 స్వాహాగృ॑హీతేభ్యః॒ స్వాహావ॑పన్నేభ్యః॒ స్వాహా॒ శయా॑నేభ్యః॒ స్వాహా॒ సర్వ॑స్మై॒
 స్వాహా᳚ .. 7. 3. 19.. ఓష॑ధీభ్య॒శ్చతు॑ర్విꣳశతిః .. 7. 3. 19..

42 వన॒స్పతి॑భ్యః॒ స్వాహా॒ మూలే᳚భ్యః॒ స్వాహా॒ తూలే᳚భ్యః॒ స్వాహా॒ స్కంధో᳚భ్యః॒
 స్వాహా॒ శాఖా᳚భ్యః॒ స్వాహా॑ ప॒ర్ణేభ్యః॒ స్వాహా॒ పుష్పే᳚భ్యః॒ స్వాహా॒
 ఫలే᳚భ్యః॒ స్వాహా॑ గృహీ॒తేభ్యః॒ స్వాహాగృ॑హీతేభ్యః॒ స్వాహావ॑పన్నేభ్యః॒
 స్వాహా॒ శయా॑నేభ్యః॒ స్వాహా॑ శి॒ష్టాయ॒ స్వాహాతి॑శిష్టాయ॒ స్వాహా॒ పరి॑శిష్టాయ॒
 స్వాహా॒ సꣳశి॑ష్టాయ॒ స్వాహోచ్ఛి॑ష్టాయ॒ స్వాహా॑ రి॒క్తాయ॒ స్వాహారి॑క్తాయ॒ స్వాహా॒
 ప్రరి॑క్తాయ॒ స్వాహా॒ సꣳరి॑క్తాయ॒ స్వాహోద్రి॑క్తాయ॒ స్వాహా॒ సర్వ॑స్మై॒ స్వాహా᳚ .. 7. 3. 20.. వన॒స్పతి॑భ్యః॒ స్కంధో᳚భ్యః శి॒ష్టాయ॑ రి॒క్తాయ॒ షట్ చ॑త్వారిꣳశత్
 .. 7. 3. 20..

 ప్ర॒జవం॑ బ్రహ్మవా॒దినః॒ కిమే॒ష వా ఆ॒ప్త ఆ॑ది॒త్యా ఉ॒భయోః᳚
ప్ర॒జాప॑తి॒రన్వా॑య॒న్నింద్రో॒ వై స॒దృఙ్ఙింద్రో॒ వై శి॑థి॒లః
ప్ర॒జాప॑తిరకామయతాన్నా॒దః సా వి॒రాడ॒సావా॑ది॒త్యో᳚ఽర్వాఙ్ భూ॒తమా మే॒ఽగ్నినా॒
స్వాహా॒ఽధింద॒ద్భ్యో᳚ఽఞ్జ్యే॒తాయ॑ కృ॒ష్ణాయౌష॑ధీభ్యో॒ వన॒స్పతి॑భ్యో
విꣳశ॒తిః ..

 ప్ర॒జవం॑ ప్ర॒జాప॑తి॒ర్యద॑ఛందో॒మంతే॑ హువే సవా॒హమోష॑ధీభ్యో॒
ద్విచ॑త్వారిꣳశత్ ..

 ప్ర॒జవ॒ꣳ॒ సర్వ॑స్మై॒ స్వాహా᳚ ..

సప్తమకాండే చతుర్థః ప్రశ్నః 4 

1 బృహ॒స్పతి॑రకామయత॒ శ్రన్మే॑ దే॒వా దధీ॑ర॒న్గచ్ఛే॑యం పురో॒ధామితి॒
   స ఏ॒తం చ॑తుర్విꣳశతిరా॒త్రమ॑పశ్య॒త్తమాహ॑ర॒త్తేనా॑యజత॒
   తతో॒ వై తస్మై॒ శ్రద్దే॒వా అద॑ధ॒తాగ॑చ్ఛత్పురో॒ధాం య ఏ॒వం
   వి॒ద్వాꣳస॑శ్చతుర్విꣳశతిరా॒త్రమాస॑తే॒ శ్రదే᳚భ్యో మను॒ష్యా॑
   దధతే॒ గచ్ఛం॑తి పురో॒ధాం జ్యోతి॒ర్గౌరాయు॒రితి॑ త్ర్య॒హా భ॑వంతీ॒యం వావ
   జ్యోతి॑రం॒తరి॑క్షం॒ గౌర॒సావాయు॑

2 రి॒మానే॒వ లో॒కాన॒భ్యారో॑హంత్యభిపూ॒ర్వం త్ర్య॒హా భ॑వంత్యభిపూ॒ర్వమే॒వ
   సు॑వ॒ర్గం లో॒కమ॒భ్యారో॑హం॒త్యస॑త్త్రం॒ వా ఏ॒తద్యద॑చ్ఛందో॒మం
   యచ్ఛం॑దో॒మా భవం॑తి॒ తేన॑ స॒త్త్రం దే॒వతా॑ ఏ॒వ పృ॒ష్ఠైరవ॑
   రుంధతే ప॒శూఙ్ఛం॑దో॒మైరోజో॒ వై వీ॒ర్యం॑ పృ॒ష్ఠాని॑ ప॒శవ॑శ్ఛందో॒మా
   ఓజ॑స్యే॒వ వీ॒ర్యే॑ ప॒శుషు॒ ప్రతి॑ తిష్ఠంతి బృహద్రథంత॒రాభ్యాం᳚ యంతీ॒యం
   వావ ర॑థంత॒రమ॒సౌ బృ॒హదా॒భ్యామే॒వ

3 యం॒త్యథో॑ అ॒నయో॑రే॒వ ప్రతి॑ తిష్ఠంత్యే॒తేవై య॒జ్ఞస్యాం᳚జ॒సాయ॑నీ
 స్రు॒తీ తాభ్యా॑మే॒వ సు॑వ॒ర్గం లో॒కం యం॑తి చతుర్విꣳశతిరా॒త్రో భ॑వతి॒
 చతు॑ర్విꣳశతిరర్ధమా॒సాః సం॑వథ్స॒రః సం॑వథ్స॒రః సు॑వ॒ర్గో లో॒కః
 సం॑వథ్స॒ర ఏ॒వ సు॑వ॒ర్గే లో॒కే ప్రతి॑ తిష్ఠం॒త్యథో॒ చతు॑ర్విꣳశత్యక్షరా
 గాయ॒త్రీ గా॑య॒త్రీ బ్ర॑హ్మవర్చ॒సం గా॑యత్రి॒యైవ బ్ర॑హ్మవర్చ॒సమవ॑
 రుంధతేఽతిరా॒త్రావ॒భితో॑ భవతో బ్రహ్మవర్చ॒సస్య॒ పరి॑గృహీత్యై .. 7. 4. 1..

 అ॒సావాయు॑రా॒భ్యామే॒వ పంచ॑ చత్వారిꣳశచ్చ .. 7. 4. 1..

4 యథా॒ వై మ॑ను॒ష్యా॑ ఏ॒వం దే॒వా అగ్ర॑ ఆసం॒తే॑ఽకామయం॒తావ॑ర్తిం పా॒ప్మానం॑
 మృ॒త్యుమ॑ప॒హత్య॒ దైవీꣳ॑ స॒ꣳ॒సదం॑ గచ్ఛే॒మేతి॒ త ఏ॒తం
 చ॑తుర్విꣳశతిరా॒త్రమ॑పశ్యం॒తమాహ॑రం॒తేనా॑యజంత॒ తతో॒ వై తేఽవ॑ర్తిం
 పా॒ప్మానం॑ మృ॒త్యుమ॑ప॒హత్య॒ దైవీꣳ॑ స॒ꣳ॒ సద॑మగచ్ఛ॒న్॒, య ఏ॒వం
 వి॒ద్వాꣳస॑శ్చతుర్విꣳశతి రా॒త్రమాస॒తేఽవ॑ర్తిమే॒వ పా॒ప్మాన॑మప॒హత్య॒
 శ్రియం॑ గచ్ఛంతి॒ శ్రీర్హి మ॑ను॒ష్య॑స్య॒

5 దైవీ॑ స॒ꣳ॒సజ్జ్యోతి॑రతిరా॒త్రో భ॑వతి సువ॒ర్గస్య॑ లో॒కస్యాను॑ఖ్యాత్యై॒
 పృష్ఠ్యః॑ షడ॒హో భ॑వతి॒ షడ్వా ఋ॒తవః॑ సంవథ్స॒రస్తం మాసా॑
 అర్ధమా॒సా ఋ॒తవః॑ ప్ర॒విశ్య॒ దైవీꣳ॑ స॒ꣳ॒సద॑మగచ్ఛ॒న్॒ య
 ఏ॒వం వి॒ద్వాꣳస॑శ్చతుర్విꣳశతిరా॒త్రమాస॑తే సంవథ్స॒రమే॒వ ప్ర॒విశ్య॒
 వస్య॑సీꣳ స॒ꣳ॒సదం॑ గచ్ఛంతి॒ త్రయ॑స్త్రయస్త్రి॒ꣳ॒శా అ॒వస్తా᳚ద్భవంతి॒
 త్రయ॑స్త్రయస్త్రి॒ꣳ॒శాః ప॒రస్తా᳚త్త్రయస్త్రి॒ꣳ॒శైరే॒వోభ॒యతోఽవ॑ర్తిం
 పా॒ప్మాన॑మప॒హత్య॒ దైవీꣳ॑ స॒ꣳ॒సదం॑ మధ్య॒తో

6 గ॑చ్ఛంతి పృ॒ష్ఠాని॒ హి దైవీ॑ స॒ꣳ॒సజ్జా॒మి వా ఏ॒తత్కు॑ర్వంతి॒
 యత్త్రయ॑స్త్రయస్త్రి॒ꣳ॒శా అ॒న్వంచో॒ మధ్యేఽని॑రుక్తో భవతి॒ తేనాజా᳚మ్యూ॒ర్ధ్వాని॑
 పృ॒ష్ఠాని॑ భవంత్యూ॒ర్ధ్వాశ్ఛం॑దో॒మా ఉ॒భాభ్యాꣳ॑ రూ॒పాభ్యాꣳ॑ సువ॒ర్గం
 లో॒కం యం॒త్యస॑త్త్రం॒ వా ఏ॒తద్యద॑చ్ఛందో॒మం యచ్ఛం॑దో॒మా భవం॑తి॒
 తేన॑ స॒త్త్రం దే॒వతా॑ ఏ॒వ పృ॒ష్ఠైరవ॑ రుంధతే ప॒శూఙ్ఛం॑దో॒మైరోజో॒
 వై వీ॒ర్యం॑ పృ॒ష్ఠాని॑ ప॒శవ॑

7 శ్ఛందో॒మా ఓజ॑స్యే॒వ వీ॒ర్యే॑ ప॒శుషు॒ ప్రతి॑ తిష్ఠంతి॒
 త్రయ॑స్త్రయస్త్రి॒ꣳ॒శా అ॒వస్తా᳚ద్భవంతి॒ త్రయ॑స్త్రయస్త్రి॒ꣳ॒శాః
 ప॒రస్తా॒న్మధ్యే॑ పృ॒ష్ఠాన్యురో॒ వై త్ర॑యస్త్రి॒ꣳ॒శా ఆ॒త్మా పృ॒ష్ఠాన్యా॒త్మన॑
 ఏ॒వ తద్యజ॑మానాః॒ శర్మ॑ నహ్యం॒తేఽనా᳚ర్త్యై బృహద్రథంత॒రాభ్యాం᳚ యంతీ॒యం
 వావ ర॑థంత॒రమ॒సౌ బృ॒హదా॒భ్యామే॒వ యం॒త్యథో॑ అ॒నయో॑రే॒వ ప్రతి॑
 తిష్ఠంత్యే॒తే వై య॒జ్ఞస్యాం᳚జ॒సాయ॑నీ స్రు॒తీ తాభ్యా॑మే॒వ

8 సు॑వ॒ర్గం లో॒కం యం॑తి॒ పరాం᳚చో॒ వా ఏ॒తే సు॑వ॒ర్గం లో॒కమ॒భ్యారో॑హంతి॒
 యే ప॑రా॒చీనా॑ని పృ॒ష్ఠాన్యు॑ప॒యంతి॑ ప్ర॒త్యంఖ్ష॑డ॒హో భ॑వతి
 ప్ర॒త్యవ॑రూఢ్యా॒ అథో॒ ప్రతి॑ష్ఠిత్యా ఉ॒భయో᳚ర్లో॒కయోర్॑ ఋ॒ద్ధ్వోత్తి॑ష్ఠంతి
 త్రి॒వృతోఽధి॑ త్రి॒వృత॒ముప॑ యంతి॒ స్తోమా॑నా॒ꣳ॒ సం ప॑త్త్యై ప్రభ॒వాయ॒
 జ్యోతి॑రగ్నిష్టో॒మో భ॑వత్య॒యం వావ స క్షయో॒ఽస్మాదే॒వ తేన॒ క్షయా॒న్న యం॑తి
 చతుర్విꣳశతిరా॒త్రో భ॑వతి॒ చతు॑ర్విꣳశతిరర్ధమా॒సాః సం॑వథ్స॒రః
 సం॑వథ్స॒రః సు॑వ॒ర్గో లో॒కః సం॑వథ్స॒ర ఏ॒వ సు॑వ॒ర్గే లో॒కే ప్రతి॑
 తిష్ఠం॒త్యథో॒ చతు॑విꣳశత్యక్షరా గాయ॒త్రీ గా॑య॒త్రీ బ్ర॑హ్మవర్చ॒సం
 గా॑యత్రి॒యైవ బ్ర॑హ్మవర్చ॒సమవ॑ రుంధతేఽతి రా॒త్రావ॒భితో॑ భవతో
 బ్రహ్మవర్చ॒సస్య॒ పరి॑గృహీత్యై .. 7. 4. 2.. మ॒ను॒ష్య॑స్య మధ్య॒తః
 ప॒శవ॒స్తాభ్యా॑మే॒వ సం॑వథ్స॒రశ్చతు॑ర్విꣳశతిశ్చ .. 7. 4. 2..

9 ఋ॒క్షా వా ఇ॒యమ॑లో॒మకా॑సీ॒థ్సాకా॑మయ॒తౌష॑ధీభి॒ర్వన॒స్పతి॑భిః॒
 ప్ర జా॑యే॒యేతి॒ సైతాస్త్రి॒ꣳ॒శత॒ꣳ॒ రాత్రీ॑రపశ్య॒త్తతో॒ వా
 ఇ॒యమోష॑ధీభి॒ర్వన॒స్పతి॑భిః॒ ప్రాజా॑యత॒ యే ప్ర॒జాకా॑మాః ప॒శుకా॑మాః॒
 స్యుస్త ఏ॒తా ఆ॑సీర॒న్ప్రైవ జా॑యంతే ప్ర॒జయా॑ ప॒శుభి॑రి॒యం వా అ॑క్షుధ్య॒థ్సైతాం
 వి॒రాజ॑మపశ్య॒త్ తామా॒త్మంధి॒త్వాన్నాద్య॒మవా॑రుం॒ధౌష॑ధీ॒

10 ర్వన॒స్పతీ᳚న్ప్ర॒జాం ప॒శూంతేనా॑ఽవర్ధత॒ సా జే॒మానం॑ మహి॒మాన॑మగచ్ఛ॒ద్య
 ఏ॒వం వి॒ద్వాꣳస॑ ఏ॒తా ఆస॑తే వి॒రాజ॑మే॒వాత్మంధి॒త్వాన్నాద్య॒మవ॑ రుంధతే॒
 వర్ధం॑తే ప్ర॒జయా॑ ప॒శుభి॑ర్జే॒మానం॑ మహి॒మానం॑ గచ్ఛంతి॒ జ్యోతి॑రతిరా॒త్రో
 భ॑వతి సువ॒ర్గస్య॑ లో॒కస్యాను॑ఖ్యాత్యై॒ పృష్ఠ్యః॑ షడ॒హో భ॑వతి॒
 షడ్వా ఋ॒తవః॒ షట్పృ॒ష్ఠాని॑ పృ॒ష్ఠైరే॒వర్తూన॒న్వారో॑హంత్యృ॒తుభిః॑
 సంవథ్స॒రం తే సం॑వథ్స॒ర ఏ॒వ

11 ప్రతి॑ తిష్ఠంతి త్రయస్త్రి॒ꣳ॒శాత్త్ర॑యస్త్రి॒ꣳ॒శముప॑ యంతి య॒జ్ఞస్య॒
 సంత॑త్యా॒ అథో᳚ ప్ర॒జాప॑తి॒ర్వై త్ర॑యస్త్రి॒ꣳ॒శః ప్ర॒జాప॑తిమే॒వార॑భంతే॒
 ప్రతి॑ష్ఠిత్యై త్రిణ॒వో భ॑వతి॒ విజి॑త్యా ఏకవి॒ꣳ॒శో భ॑వతి॒ ప్రతి॑ష్ఠిత్యా॒
 అథో॒ రుచ॑మే॒వాత్మంద॑ధతే త్రి॒వృద॑గ్ని॒ష్టుద్భ॑వతి పా॒ప్మాన॑మే॒వ తేన॒
 నిర్ద॑హం॒తేఽథో॒ తేజో॒ వై త్రి॒వృత్తేజ॑ ఏ॒వాత్మంద॑ధతే పంచద॒శ ఇం॑ద్రస్తో॒మో
 భ॑వతీంద్రి॒యమే॒వావ॑

12 రుంధతే సప్తద॒శో భ॑వత్య॒న్నాద్య॒స్యావ॑రుద్ధ్యా॒ అథో॒ ప్రైవ తేన॑
 జాయంత ఏకవి॒ꣳ॒శో భ॑వతి॒ ప్రతి॑ష్ఠిత్యా॒ అథో॒ రుచ॑మే॒వాత్మంద॑ధతే
 చతుర్వి॒ꣳ॒శో భ॑వతి॒ చతు॑ర్విꣳశతిరర్ధమా॒సాః సం॑వథ్స॒రః
 సం॑వథ్స॒రః సు॑వ॒ర్గో లో॒కః సం॑వథ్స॒ర ఏ॒వ సు॑వ॒ర్గే లో॒కే ప్రతి॑
 తిష్ఠం॒త్యథో॑ ఏ॒ష వై వి॑షూ॒వాన్, వి॑షూ॒వంతో॑ భవంతి॒ య ఏ॒వం వి॒ద్వాꣳస॑
 ఏ॒తా ఆస॑తే చతుర్వి॒ꣳ॒శాత్పృ॒ష్ఠాన్యుప॑ యంతి సంవథ్స॒ర ఏ॒వ ప్ర॑తి॒ష్ఠాయ॑

13 దే॒వతా॑ అ॒భ్యారో॑హంతి త్రయస్త్రి॒ꣳ॒శాత్త్ర॑యస్త్రి॒ꣳ॒శముప॑ యంతి॒
 త్రయ॑స్త్రిꣳశ॒ద్వై దే॒వతా॑ దే॒వతా᳚స్వే॒వ ప్రతి॑ తిష్ఠంతి త్రిణ॒వో భ॑వతీ॒మే
 వై లో॒కాస్త్రి॑ణ॒వ ఏ॒ష్వే॑వ లో॒కేషు॒ ప్రతి॑ తిష్ఠంతి॒ ద్వావే॑కవి॒ꣳ॒శౌ
 భ॑వతః॒ ప్రతి॑ష్ఠిత్యా॒ అథో॒ రుచ॑మే॒వాత్మంద॑ధతే బ॒హవః॑ షోడ॒శినో॑
 భవంతి॒ తస్మా᳚ద్బ॒హవః॑ ప్ర॒జాసు॒ వృషా॑ణో॒ యదే॒తే స్తోమా॒ వ్యతి॑షక్తా॒
 భవం॑తి॒ తస్మా॑ది॒యమోష॑ధీభి॒ర్వన॒స్పతి॑భి॒ర్వ్యతి॑షక్తా॒

14 వ్యతి॑షజ్యంతే ప్ర॒జయా॑ ప॒శుభి॒ర్య ఏ॒వం వి॒ద్వాꣳస॑ ఏ॒తా
 ఆస॒తేఽక్లృ॑ప్తా॒ వా ఏ॒తే సు॑వ॒ర్గం లో॒కం యం॑త్యుచ్చావ॒చాన్ హి స్తోమా॑నుప॒యంతి॒
 యదే॒త ఊ॒ర్ధ్వాః క్లృ॒ప్తాః స్తోమా॒ భవం॑తి క్లృ॒ప్తా ఏ॒వ సు॑వ॒ర్గం లో॒కం
 యం॑త్యు॒భయో॑రేభ్యో లో॒కయోః᳚ కల్పతే త్రి॒ꣳ॒శదే॒తాస్త్రి॒ꣳ॒శద॑క్షరా
 వి॒రాడన్నం॑ వి॒రాడ్వి॒రాజై॒వాన్నాద్య॒మవ॑ రుంధతేఽతిరా॒త్రావ॒భితో॑
 భవతో॒ఽన్నాద్య॑స్య॒ పరి॑గృహీత్యై .. 7. 4. 3.. ఓష॑ధీః సంవథ్స॒ర ఏ॒వావ॑
 ప్రతి॒ష్ఠాయ॒ వ్యతి॑ష॒క్తైకా॒న్న పం॑చా॒శచ్చ॑ .. 7. 4. 3..

15 ప్ర॒జాప॑తిః సువ॒ర్గం లో॒కమై॒త్తం దే॒వా యేన॑ యేన॒ ఛంద॒సాను॒
 ప్రాయుం॑జత॒ తేన॒ నాప్ను॑వం॒త ఏ॒తా ద్వాత్రిꣳ॑శత॒ꣳ॒
 రాత్రీ॑రపశ్యం॒ద్వాత్రిꣳ॑శదక్షరాను॒ష్టుగాను॑ష్టుభః ప్ర॒జాప॑తిః॒
 స్వేనై॒వ ఛంద॑సా ప్ర॒జాప॑తిమా॒ప్త్వాభ్యా॒రుహ్య॑ సువ॒ర్గం
 లో॒కమా॑య॒న్॒ య ఏ॒వం వి॒ద్వాꣳస॑ ఏ॒తా ఆస॑తే॒ ద్వాత్రిꣳ॑శదే॒తా
 ద్వాత్రిꣳ॑శదక్షరాను॒ష్టుగాను॑ష్టుభః ప్ర॒జాప॑తిః॒ స్వేనై॒వ ఛంద॑సా
 ప్ర॒జాప॑తిమా॒ప్త్వా శ్రియం॑ గచ్ఛంతి॒

16 శ్రీర్హి మ॑ను॒ష్య॑స్య సువ॒ర్గో లో॒కో ద్వాత్రిꣳ॑శదే॒తా
 ద్వాత్రిꣳ॑శదక్షరాను॒ష్టుగ్వాగ॑ను॒ష్టుప్సర్వా॑మే॒వ వాచ॑మాప్నువంతి॒ సర్వే॑
 వా॒చో వ॑ది॒తారో॑ భవంతి॒ సర్వే॒ హి శ్రియం॒ గచ్ఛం॑తి॒ జ్యోతి॒ర్గౌరాయు॒రితి॑
 త్ర్య॒హా భ॑వంతీ॒యం వావ జ్యోతి॑రం॒తరి॑క్షం॒ గౌర॒సావాయు॑రి॒మానే॒వ
 లో॒కాన॒భ్యారో॑హంత్యభిపూ॒ర్వం త్ర్య॒హా భ॑వంత్యభిపూ॒ర్వమే॒వ సు॑వ॒ర్గం
 లో॒కమ॒భ్యారో॑హంతి బృహద్రథంత॒రాభ్యాం᳚ యంతీ॒

17 యం వావ ర॑థంత॒రమ॒సౌ బృ॒హదా॒భ్యామే॒వ యం॒త్యథో॑ అ॒నయో॑రే॒వ
 ప్రతి॑ తిష్ఠంత్యే॒తే వై య॒జ్ఞస్యాం᳚జ॒సాయ॑నీ స్రు॒తీ తాభ్యా॑మే॒వ సు॑వ॒ర్గం
 లో॒కం యం॑తి॒ పరాం᳚చో॒ వా ఏ॒తే సు॑వ॒ర్గం లో॒కమ॒భ్యారో॑హంతి॒ యే
 పరా॑చస్త్ర్య॒హాను॑ప॒యంతి॑ ప్ర॒త్యఙ్త్ర్య॒హో భ॑వతి ప్ర॒త్యవ॑రూఢ్యా॒ అథో॒
 ప్రతి॑ష్ఠిత్యా ఉ॒భయో᳚ర్లో॒కయోర్॑ ఋ॒ద్ధ్వోత్తి॑ష్ఠంతి॒ ద్వాత్రిꣳ॑శదే॒తాస్తాసాం॒
 యాస్త్రి॒ꣳ॒శత్త్రి॒ꣳ॒శద॑క్షరా వి॒రాడన్నం॑ వి॒రాడ్వి॒రాజై॒వాన్నాద్య॒మవ॑
 రుంధతే॒ యే ద్వే అ॑హోరా॒త్రే ఏ॒వ తే ఉ॒భాభ్యాꣳ॑ రూ॒పాభ్యాꣳ॑ సువ॒ర్గం లో॒కం
 యం॑త్యతిరా॒త్రావ॒భితో॑ భవతః॒ పరి॑గృహీత్యై .. 7. 4. 4.. గ॒చ్ఛం॒తి॒ యం॒తి॒
 త్రి॒ꣳ॒శద॑క్షరా॒ ద్వావిꣳ॑శతిశ్చ .. 7. 4. 4..

18 ద్వే వావ దే॑వస॒త్త్రే ద్వా॑దశా॒హశ్చై॒వ త్ర॑యస్త్రిꣳశద॒హశ్చ॒
 య ఏ॒వం వి॒ద్వాꣳస॑స్త్రయస్త్రిꣳశద॒హమాస॑తే సా॒క్షాదే॒వ దే॒వతా॑
 అ॒భ్యారో॑హంతి॒ యథా॒ ఖలు॒ వై శ్రేయా॑న॒భ్యారూ॑ఢః కా॒మయ॑తే॒ తథా॑
 కరోతి॒ యద్య॑వ॒విధ్య॑తి॒ పాపీ॑యాన్భవతి॒ యది॒ నావ॒విధ్య॑తి స॒దృఙ్య
 ఏ॒వం వి॒ద్వాꣳస॑స్త్రయస్త్రిꣳశద॒హమాస॑తే॒ వి పా॒ప్మనా॒ భ్రాతృ॑వ్యే॒ణా
 వ॑ర్తంతేఽహ॒ర్భాజో॒ వా ఏ॒తా దే॒వా అగ్ర॒ ఆహ॑ర॒

19 న్నహ॒రేకోఽభ॑జ॒తాహ॒రేక॒స్తాభి॒ర్వై తే ప్ర॒బాహు॑గార్ధ్నువ॒న్॒ య ఏ॒వం
 వి॒ద్వాꣳస॑స్త్రయస్త్రిꣳశద॒హమాస॑తే॒ సర్వ॑ ఏ॒వ ప్ర॒బాహు॑గృధ్నువంతి॒
 సర్వే॒ గ్రామ॑ణీయం॒ ప్రాప్ను॑వంతి పంచా॒హా భ॑వంతి॒ పంచ॒ వా ఋ॒తవః॑
 సంవథ్స॒ర ఋ॒తుష్వే॒వ సం॑వథ్స॒రే ప్రతి॑ తిష్ఠం॒త్యథో॒ పంచా᳚క్షరా
 పం॒క్తిః పాంక్తో॑ య॒జ్ఞో య॒జ్ఞమే॒వావ॑ రుంధతే॒ త్రీణ్యా᳚శ్వి॒నాని॑ భవంతి॒
 త్రయ॑ ఇ॒మే లో॒కా ఏ॒

20 ష్వే॑వ లో॒కేషు॒ ప్రతి॑ తిష్ఠం॒త్యథో॒ త్రీణి॒ వై య॒జ్ఞస్యేం᳚ద్రి॒యాణి॒
 తాన్యే॒వావ॑ రుంధతే విశ్వ॒జిద్భ॑వత్య॒న్నాద్య॒స్యావ॑రుద్ధ్యై॒ సర్వ॑పృష్ఠో భవతి॒
 సర్వ॑స్యా॒భిజి॑త్యై॒ వాగ్వై ద్వా॑దశా॒హో యత్పు॒రస్తా᳚ద్ద్వాదశా॒హము॑పే॒యురనా᳚ప్తాం॒
 వాచ॒ముపే॑యురుప॒దాసు॑కైషాం॒ వాక్స్యా॑దు॒పరి॑ష్టాద్ద్వాదశా॒హముప॑ యంత్యా॒ప్తామే॒వ
 వాచ॒ముప॑ యంతి॒ తస్మా॑దు॒పరి॑ష్టాద్వా॒చా వ॑దామోఽవాంత॒రం

21 వై ద॑శరా॒త్రేణ॑ ప్ర॒జాప॑తిః ప్ర॒జా అ॑సృజత॒ యద్ద॑శరా॒త్రో
 భవ॑తి ప్ర॒జా ఏ॒వ తద్యజ॑మానాః సృజంత ఏ॒తాꣳ హ॒ వా ఉ॑దం॒కః
 శౌ᳚ల్బాయ॒నః స॒త్త్రస్యర్ద్ధి॑మువాచ॒ యద్ద॑శరా॒త్రో యద్ద॑శరా॒త్రో
 భవ॑తి స॒త్త్రస్య॑ర్ద్ధ్యా॒ అథో॒ యదే॒వ పూర్వే॒ష్వహ॑స్సు॒ విలో॑మ
 క్రి॒యతే॒ తస్యై॒వైషా శాంతి॑ర్ద్వ్యనీ॒కా వా ఏ॒తా రాత్ర॑యో॒ యజ॑మానా
 విశ్వ॒జిథ్స॒హాతి॑రా॒త్రేణ॒ పూర్వాః॒ షోడ॑శ స॒హాతి॑రా॒త్రేణోత్త॑రాః॒
 షోడ॑శ॒ య ఏ॒వం వి॒ద్వాꣳస॑స్త్రయస్త్రిꣳశద॒హమాస॑త॒ ఐషాం᳚
 ద్వ్యనీ॒కా ప్ర॒జా జా॑యతేఽతిరా॒త్రావ॒భితో॑ భవతః॒ పరి॑గృహీత్యై .. 7. 4. 5..

 అ॒హ॒ర॒న్నే॒ష్వ॑వాంత॒రꣳ షోడ॑శ స॒హ స॒ప్తద॑శ చ .. 7. 4. 5..

22 ఆ॒ది॒త్యా అ॑కామయంత సువ॒ర్గం లో॒కమి॑యా॒మేతి॒ తే సు॑వ॒ర్గం
 లో॒కం న ప్రాజా॑న॒న్న సు॑వ॒ర్గం లో॒కమా॑యం॒త ఏ॒తꣳ
 ష॑ట్త్రిꣳశద్రా॒త్రమ॑పశ్యం॒తమాహ॑రం॒తేనా॑యజంత॒ తతో॒ వై తే
 సు॑వ॒ర్గం లో॒కం ప్రాజా॑నంథ్సువ॒ర్గం లో॒కమా॑య॒న్॒, య ఏ॒వం వి॒ద్వాꣳసః॑
 షట్త్రిꣳశద్రా॒త్రమాస॑తే సువ॒ర్గమే॒వ లో॒కం ప్ర జా॑నంతి సువ॒ర్గం లో॒కం
 యం॑తి॒ జ్యోతి॑రతిరా॒త్రో

23 భ॑వతి॒ జ్యోతి॑రే॒వ పు॒రస్తా᳚ద్దధతే సువ॒ర్గస్య॑ లో॒కస్యాను॑ఖ్యాత్యై షడ॒హా
 భ॑వంతి॒ షడ్వా ఋ॒తవ॑ ఋ॒తుష్వే॒వ ప్రతి॑ తిష్ఠంతి చ॒త్వారో॑ భవంతి॒
 చత॑స్రో॒ దిశో॑ ది॒క్ష్వే॑వ ప్రతి॑ తిష్ఠం॒త్యస॑త్త్రం॒ వా ఏ॒తద్యద॑ఛందో॒మం
 యచ్ఛం॑దో॒మా భవం॑తి॒ తేన॑ స॒త్త్రం దే॒వతా॑ ఏ॒వ పృ॒ష్ఠైరవ॑ రుంధతే
 ప॒శూఙ్ఛం॑దో॒మైరోజో॒ వై వీ॒ర్యం॑ పృ॒ష్ఠాని॑ ప॒శవ॑శ్ఛందో॒మా ఓజ॑స్యే॒వ

24 వీ॒ర్యే॑ ప॒శుషు॒ ప్రతి॑ తిష్ఠంతి షట్త్రిꣳశద్రా॒త్రో భ॑వతి॒
 షట్త్రిꣳ॑శదక్షరా బృహ॒తీ బార్హ॑తాః ప॒శవో॑ బృహ॒త్యైవ ప॒శూనవ॑
 రుంధతే బృహ॒తీ ఛంద॑సా॒గ్॒ స్వారా᳚జ్యమాశ్నుతాశ్ను॒వతే॒ స్వారా᳚జ్యం॒
 య ఏ॒వం వి॒ద్వాꣳసః॑ షట్త్రిꣳశద్రా॒త్రమాస॑తే సువ॒ర్గమే॒వ లో॒కం
 యం॑త్యతిరా॒త్రావ॒భితో॑ భవతః సువ॒ర్గస్య॑ లో॒కస్య॒ పరి॑గృహీత్యై .. 7. 4. 6.. అ॒తి॒రా॒త్ర ఓజ॑స్యే॒వ షట్ త్రిꣳ॑శచ్చ .. 7. 4. 6..

25 వసి॑ష్ఠో హ॒తపు॑త్రోఽకామయత విం॒దేయ॑ ప్ర॒జామ॒భి సౌ॑దా॒సాన్భ॑వేయ॒మితి॒
 స ఏ॒తమే॑కస్మాన్న పంచా॒శమ॑పశ్య॒త్తమాహ॑ర॒త్తేనా॑యజత॒ తతో॒ వై సోఽవిం॑దత
 ప్ర॒జామ॒భి సౌ॑దా॒సాన॑భవ॒ద్య ఏ॒వం వి॒ద్వాꣳస॑ ఏకస్మాన్న పంచా॒శమాస॑తే
 విం॒దంతే᳚ ప్ర॒జామ॒భి భ్రాతృ॑వ్యాన్భవంతి॒ త్రయ॑స్త్రి॒వృతో᳚ఽగ్నిష్టో॒మా
 భ॑వంతి॒ వజ్ర॑స్యై॒వ ముఖ॒ꣳ॒ స2ꣳ శ్యం॑తి॒ దశ॑ పంచద॒శా
 భ॑వంతి పంచద॒శో వజ్రో॒

26 వజ్ర॑మే॒వ భ్రాతృ॑వ్యేభ్యః॒ ప్ర హ॑రంతి షోడశి॒మద్ద॑శ॒మమహ॑ర్భవతి॒
 వజ్ర॑ ఏ॒వ వీ॒ర్యం॑ దధతి॒ ద్వాద॑శ సప్తద॒శా భ॑వంత్య॒న్నాద్య॒స్యావ॑రుద్ధ్యా॒
 అథో॒ ప్రైవ తైర్జా॑యంతే॒ పృష్ఠ్యః॑ షడ॒హో భ॑వతి॒ షడ్వా ఋ॒తవః॒
 షట్పృ॒ష్ఠాని॑ పృ॒ష్ఠైరే॒వర్తూన॒న్వారో॑హంత్యృ॒తుభిః॑ సంవథ్స॒రం
 తే సం॑వథ్స॒ర ఏ॒వ ప్రతి॑ తిష్ఠంతి॒ ద్వాద॑శైకవి॒ꣳ॒శా భ॑వంతి॒
 ప్రతి॑ష్ఠిత్యా॒ అథో॒ రుచ॑మే॒వాత్మ

27 న్ద॑ధతే బ॒హవః॑ షోడ॒శినో॑ భవంతి॒ విజి॑త్యై॒ షడా᳚శ్వి॒నాని॑
 భవంతి॒ షడ్వా ఋ॒తవ॑ ఋ॒తుష్వే॒వ ప్రతి॑ తిష్ఠంత్యూనాతిరి॒క్తా వా ఏ॒తా
 రాత్ర॑య ఊ॒నాస్తద్యదేక॑స్యై॒ న పం॑చా॒శదతి॑రిక్తా॒స్తద్యద్భూయ॑సీర॒ష్టా
 చ॑త్వారిꣳశత ఊ॒నాచ్చ॒ ఖలు॒ వా అతి॑రిక్తాచ్చ ప్ర॒జాప॑తిః॒ ప్రాజా॑యత॒
 యే ప్ర॒జాకా॑మాః ప॒శుకా॑మాః॒ స్యుస్త ఏ॒తా ఆ॑సీర॒న్ప్రైవ జా॑యంతే ప్ర॒జయా॑
 ప॒శుభి॑ర్వైరా॒జో వా ఏ॒ష య॒జ్ఞో యదే॑కస్మాన్నపంచా॒శో య ఏ॒వం
 వి॒ద్వాꣳస॑ ఏకస్మాన్నపంచా॒శమాస॑తే వి॒రాజ॑మే॒వ గ॑చ్ఛంత్యన్నా॒దా
 భ॑వంత్యతిరా॒త్రావ॒భితో॑ భవతో॒ఽన్నాద్య॑స్య॒ పరి॑గృహీత్యై .. 7. 4. 7.. వజ్ర॑
 ఆ॒త్మన్ప్ర॒జయా॒ ద్వావిꣳ॑శతిశ్చ .. 7. 4. 7..

28 సం॒వ॒థ్స॒రాయ॑ దీక్షి॒ష్యమా॑ణా ఏకాష్ట॒కాయాం᳚ దీక్షేరన్నే॒షా వై
 సం॑వథ్స॒రస్య॒ పత్నీ॒ యదే॑కాష్ట॒కైతస్యాం॒ వా ఏ॒ష ఏ॒తాꣳ రాత్రిం॑ వసతి
 సా॒క్షాదే॒వ సం॑వథ్స॒రమా॒రభ్య॑ దీక్షంత॒ ఆర్తం॒ వా ఏ॒తే సం॑వథ్స॒రస్యా॒భి
 దీ᳚క్షంతే॒ య ఏ॑కాష్ట॒కాయాం॒ దీక్షం॒తేఽన్త॑నామానావృ॒తూ భ॑వతో॒ వ్య॑స్తం॒ వా
 ఏ॒తే సం॑వథ్స॒రస్యా॒భి దీ᳚క్షంతే॒ య ఏ॑కాష్ట॒కాయాం॒ దీక్షం॒తేఽన్త॑నామానావృ॒తూ
 భ॑వతః ఫల్గునీపూర్ణమా॒సే దీ᳚క్షేర॒న్ముఖం॒ వా ఏ॒తథ్

29 సం॑వథ్స॒రస్య॒ యత్ఫ॑ల్గునీపూర్ణమా॒సో ము॑ఖ॒త ఏ॒వ సం॑వథ్స॒రమా॒రభ్య॑
 దీక్షంతే॒ తస్యైకై॒వ ని॒ర్యా యథ్సాం మే᳚ఘ్యే విషూ॒వాంథ్సం॒ పద్య॑తే చిత్రాపూర్ణమా॒సే
 దీ᳚క్షేర॒న్ముఖం॒ వా ఏ॒తథ్సం॑వథ్స॒రస్య॒ యచ్చి॑త్రాపూర్ణమా॒సో ము॑ఖ॒త ఏ॒వ
 సం॑వథ్స॒రమా॒రభ్య॑ దీక్షంతే॒ తస్య॒ న కాచ॒న ని॒ర్యా భ॑వతి చతుర॒హే
 పు॒రస్తా᳚త్పౌర్ణమా॒స్యై దీ᳚క్షేరం॒తేషా॑మేకాష్ట॒కాయాం᳚ క్ర॒యః సం ప॑ద్యతే॒
 తేనై॑కాష్ట॒కాం న ఛం॒బట్కు॑ర్వంతి॒ తేషాం᳚

30 పూర్వప॒క్షే సు॒త్యా సం ప॑ద్యతే పూర్వప॒క్షం మాసా॑ అ॒భి సం
 ప॑ద్యంతే॒ తే పూ᳚ర్వప॒క్ష ఉత్తి॑ష్ఠంతి॒ తాను॒త్తిష్ఠ॑త॒ ఓష॑ధయో॒
 వన॒స్పత॒యోఽనూత్తి॑ష్ఠంతి॒ తాన్క॑ల్యా॒ణీ కీ॒ర్తిరనూత్తి॑ష్ఠ॒త్యరా᳚థ్సురి॒మే
 యజ॑మానా॒ ఇతి॒ తదను॒ సర్వే॑ రాధ్నువంతి .. 7. 4. 8.. ఏ॒తచ్ఛం॒బట్కు॑ర్వంతి॒
 తేషాం॒ చతు॑స్త్రిꣳశచ్చ .. 7. 4. 8..

31 సు॒వ॒ర్గం వా ఏ॒తే లో॒కం యం॑తి॒ యే స॒త్త్రము॑ప॒యంత్య॒భీంధ॑త
 ఏ॒వ దీ॒క్షాభి॑రా॒త్మానగ్గ్॑ శ్రపయంత ఉప॒సద్భి॒ర్ద్వాభ్యాం॒ లోమావ॑ ద్యంతి॒
 ద్వాభ్యాం॒ త్వచం॒ ద్వాభ్యా॒మసృ॒ద్ద్వాభ్యాం᳚ మా॒ꣳ॒సం ద్వాభ్యా॒మస్థి॒ ద్వాభ్యాం᳚
 మ॒జ్జాన॑మా॒త్మద॑క్షిణం॒ వై స॒త్త్రమా॒త్మాన॑మే॒వ దక్షి॑ణాం నీ॒త్వా సు॑వ॒ర్గం
 లో॒కం యం॑తి॒ శిఖా॒మను॒ ప్ర వ॑పంత॒ ఋద్ధ్యా॒ అథో॒ రఘీ॑యాꣳసః సువ॒ర్గం
 లో॒కమ॑యా॒మేతి॑ .. 7. 4. 9.. సు॒వ॒ర్గం పం॑చా॒శత్ .. 7. 4. 9..

32 బ్ర॒హ్మ॒వా॒దినో॑ వదంత్యతిరా॒త్రః ప॑ర॒మో య॑జ్ఞక్రతూ॒నాం
 కస్మా॒త్తం ప్ర॑థ॒మముప॑ యం॒తీత్యే॒తద్వా అ॑గ్నిష్టో॒మం ప్ర॑థ॒మముప॑
 యం॒త్యథో॒క్థ్య॑మథ॑ షోడ॒శిన॒మథా॑తిరా॒త్రమ॑నుపూ॒ర్వమే॒వైతద్య॑జ్ఞ
 క్ర॒తూను॒పేత్య॒ తానా॒లభ్య॑ పరి॒గృహ్య॒ సోమ॑మే॒వైతత్పిబం॑త ఆసతే॒ జ్యోతి॑ష్టోమం
 ప్రథ॒మముప॑ యంతి॒ జ్యోతి॑ష్టోమో॒ వై స్తోమా॑నాం॒ ముఖం॑ ముఖ॒త ఏ॒వ స్తోమా॒న్
 ప్ర యుం॑జతే॒ తే

33 స2ꣳస్తు॑తా వి॒రాజ॑మ॒భి సం ప॑ద్యంతే॒ ద్వే చర్చా॒వతి॑
 రిచ్యేతే॒ ఏక॑యా॒ గౌరతి॑రిక్త॒ ఏక॒యాయు॑రూ॒నః సు॑వ॒ర్గో వై లో॒కో
 జ్యోతి॒రూర్గ్వి॒రాట్థ్సు॑వ॒ర్గమే॒వ తేన॑ లో॒కం యం॑తి రథంత॒రం దివా॒ భవ॑తి
 రథంత॒రం నక్త॒మిత్యా॑హుర్బ్రహ్మవా॒దినః॒ కేన॒ తదజా॒మీతి॑ సౌభ॒రం
 తృ॑తీయసవ॒నే బ్ర॑హ్మసా॒మం బృ॒హత్తన్మ॑ధ్య॒తో ద॑ధతి॒ విధృ॑త్యై॒
 తేనాజా॑మి .. 7. 4. 10.. త ఏకా॒న్న పం॑చా॒శచ్చ॑ .. 7. 4. 10..

34 జ్యోతి॑ష్టోమం ప్రథ॒మముప॑ యంత్య॒స్మిన్నే॒వ తేన॑ లో॒కే ప్రతి॑ తిష్ఠంతి॒
 గోష్టో॑మం ద్వి॒తీయ॒ముప॑ యంత్యం॒తరి॑క్ష ఏ॒వ తేన॒ ప్రతి॑ తిష్ఠం॒త్యాయు॑ష్టోమం
 తృ॒తీయ॒ముప॑ యంత్య॒ముష్మి॑న్నే॒వ తేన॑ లో॒కే ప్రతి॑ తిష్ఠంతీ॒యం వావ
 జ్యోతి॑రం॒తరి॑క్షం॒ గౌర॒సావాయు॒ర్యదే॒తాంథ్స్తోమా॑నుప॒యంత్యే॒ష్వే॑వ తల్లో॒కేషు॑
 స॒త్త్రిణః॑ ప్రతి॒తిష్ఠం॑తో యంతి॒ తే స2ꣳస్తు॑తా వి॒రాజ॑

35 మ॒భి సం ప॑ద్యంతే॒ ద్వే చర్చా॒వతి॑ రిచ్యేతే॒ ఏక॑యా॒ గౌరతి॑రిక్త॒
 ఏక॒యాయు॑రూ॒నః సు॑వ॒ర్గో వై లో॒కో జ్యోతి॒రూర్గ్వి॒రాడూర్జ॑మే॒వావ॑ రుంధతే॒
 తే న క్షు॒ధార్తి॒మార్చ్ఛం॒త్యక్షో॑ధుకా భవంతి॒ క్షుథ్సం॑బాధా ఇవ॒
 హి స॒త్త్రిణో᳚ఽగ్నిష్టో॒మావ॒భితః॑ ప్ర॒ధీతావు॒క్థ్యా॑ మధ్యే॒ నభ్యం॒
 తత్తదే॒తత్ప॑రి॒యద్దే॑వచ॒క్రం యదే॒తేన॑

36 షడ॒హేన॒ యంతి॑ దేవచ॒క్రమే॒వ స॒మారో॑హం॒త్యరి॑ష్ట్యై॒ తే
 స్వ॒స్తి సమ॑శ్నువతే షడ॒హేన॑ యంతి॒ షడ్వా ఋ॒తవ॑ ఋ॒తుష్వే॒వ ప్రతి॑
 తిష్ఠంత్యుభ॒యతో᳚ జ్యోతిషా యంత్యుభ॒యత॑ ఏ॒వ సు॑వ॒ర్గే లో॒కే ప్ర॑తి॒తిష్ఠం॑తో
 యంతి॒ ద్వౌ ష॑డ॒హౌ భ॑వత॒స్తాని॒ ద్వాద॒శాహా॑ని॒ సం ప॑ద్యంతే ద్వాద॒శో
 వై పురు॑షో॒ ద్వే స॒క్థ్యౌ᳚ ద్వౌ బా॒హూ ఆ॒త్మా చ॒ శిర॑శ్చ చ॒త్వార్యంగా॑ని॒
 స్తనౌ᳚ ద్వాద॒శౌ

37 తత్పురు॑ష॒మను॑ ప॒ర్యావ॑ర్తంతే॒ త్రయః॑ షడ॒హా భ॑వంతి॒
 తాన్య॒ష్టాద॒శాహా॑ని॒ సం ప॑ద్యంతే॒ నవా॒న్యాని॒ నవా॒న్యాని॒ నవ॒ వై
 పురు॑షే ప్రా॒ణాస్తత్ప్రా॒ణానను॑ ప॒ర్యావ॑ర్తంతే చ॒త్వారః॑ షడ॒హా భ॑వంతి॒
 తాని॒ చతు॑ర్విꣳశతి॒రహా॑ని॒ సం ప॑ద్యంతే॒ చతు॑ర్విꣳశతిరర్ధమా॒సాః
 సం॑వథ్స॒రస్తథ్సం॑వథ్స॒రమను॑ ప॒ర్యావ॑ర్తం॒తేఽప్ర॑తిష్ఠితః సంవథ్స॒ర
 ఇతి॒ ఖలు॒ వా ఆ॑హు॒ర్వర్షీ॑యాన్ప్రతి॒ష్ఠాయా॒ ఇత్యే॒తావ॒ద్వై సం॑వథ్స॒రస్య॒
 బ్రాహ్మ॑ణం॒ యావ॑న్మా॒సో మా॒సిమా᳚స్యే॒వ ప్ర॑తి॒తిష్ఠం॑తో యంతి .. 7. 4. 11..

 వి॒రాజ॑మే॒తేన॑ ద్వాద॒శావే॒తావ॒ద్వా అ॒ష్టౌ చ॑ .. 7. 4. 11..

38 మే॒షస్త్వా॑ పచ॒తైర॑వతు॒ లోహి॑తగ్రీవ॒శ్ఛాగైః᳚ శల్మ॒లిర్వృద్ధ్యా॑ ప॒ర్ణో
 బ్రహ్మ॑ణా ప్ల॒క్షో మేధే॑న న్య॒గ్రోధ॑శ్చమ॒సైరు॑దుం॒బర॑ ఊ॒ర్జా గా॑య॒త్రీ
 ఛందో॑భిస్త్రి॒వృథ్స్తోమై॒రవం॑తీః॒ స్థావం॑తీస్త్వావంతు ప్రి॒యం త్వా᳚ ప్రి॒యాణాం॒
 వర్షి॑ష్ఠ॒మాప్యా॑నాం నిధీ॒నాం త్వా॑ నిధి॒పతిꣳ॑ హవామహే వసో మమ .. 7. 4. 12..

 మే॒షః షట్ త్రిꣳ॑శత్ .. 7. 4. 12..

39 కూప్యా᳚భ్యః॒ స్వాహా॒ కూల్యా᳚భ్యః॒ స్వాహా॑ విక॒ర్యా᳚భ్యః॒ స్వాహా॑ఽవ॒ట్యా᳚భ్యః॒
 స్వాహా॒ ఖన్యా᳚భ్యః॒ స్వాహా॒ హ్రద్యా᳚భ్యః॒ స్వాహా॒ సూద్యా᳚భ్యః॒ స్వాహా॑ సర॒స్యా᳚భ్యః॒
 స్వాహా॑ వైశం॒తీభ్యః॒ స్వాహా॑ పల్వ॒ల్యా᳚భ్యః॒ స్వాహా॒ వర్ష్యా᳚భ్యః॒
 స్వాహా॑ఽవ॒ర్॒ష్యాభ్యః॒ స్వాహా᳚ హ్రా॒దునీ᳚భ్యః॒ స్వాహా॒ పృష్వా᳚భ్యః॒
 స్వాహా॒ స్యంద॑మానాభ్యః॒ స్వాహా᳚ స్థావ॒రాభ్యః॒ స్వాహా॑ నాదే॒యీభ్యః॒ స్వాహా॑
 సైంధ॒వీభ్యః॒ స్వాహా॑ సము॒ద్రియా᳚భ్యః॒ స్వాహా॒ సర్వా᳚భ్యః॒ స్వాహా᳚ .. 7. 4. 13..

 కూప్యా᳚భ్యశ్చత్వారి॒ꣳ॒శత్ .. 7. 4. 13..

40 అ॒ద్భ్యః స్వాహా॒ వహం॑తీభ్యః॒ స్వాహా॑ పరి॒వహం॑తీభ్యః॒ స్వాహా॑ సమం॒తం
 వహం॑తీభ్యః॒ స్వాహా॒ శీఘ్రం॒ వహం॑తీభ్యః॒ స్వాహా॒ శీభం॒ వహం॑తీభ్యః॒
 స్వాహో॒గ్రం వహం॑తీభ్యః॒ స్వాహా॑ భీ॒మం వహం॑తీభ్యః॒ స్వాహాఽంభో᳚భ్యః॒ స్వాహా॒
 నభో᳚భ్యః॒ స్వాహా॒ మహో᳚భ్యః॒ స్వాహా॒ సర్వ॑స్మై॒ స్వాహా᳚ .. 7. 4. 14.. అ॒ద్భ్య
 ఏకా॒న్న త్రి॒ꣳ॒శత్ .. 7. 4. 14..

41 యో అర్వం॑తం॒ జిఘాꣳ॑సతి॒ తమ॒భ్య॑మీతి॒ వరు॑ణః . ప॒రో మర్తః॑ ప॒రః
 శ్వా .. అ॒హం చ॒ త్వం చ॑ వృత్రహం॒థ్సం బ॑భూవ స॒నిభ్య॒ ఆ . అ॒రా॒తీ॒వా
 చి॑దద్రి॒వోఽను॑ నౌ శూర మꣳసతై భ॒ద్రా ఇంద్ర॑స్య రా॒తయః॑ .. అ॒భి క్రత్వేం᳚ద్ర
 భూ॒రధ॒ జ్మన్న తే॑ వివ్యఙ్మహి॒మాన॒ꣳ॒ రజాꣳ॑సి . స్వేనా॒ హి వృ॒త్రꣳ
 శవ॑సా జ॒ఘంథ॒ న శత్రు॒రంతం॑ వివిదద్యు॒ధా తే᳚ .. 7. 4. 15.. వి॒వి॒ద॒
 ద్వే చ॑ .. 7. 4. 15..

42 నమో॒ రాజ్ఞే॒ నమో॒ వరు॑ణాయ॒ నమోఽశ్వా॑య॒ నమః॑ ప్ర॒జాప॑తయే॒
 నమోఽధి॑పత॒యేఽధి॑పతిర॒స్యధి॑పతిం మా కు॒ర్వధి॑పతిర॒హం ప్ర॒జానాం᳚
 భూయాసం॒ మాం ధే॑హి॒ మయి॑ ధేహ్యు॒పాకృ॑తాయ॒ స్వాహాల॑బ్ధాయ॒ స్వాహా॑ హు॒తాయ॒
 స్వాహా᳚ .. 7. 4. 16.. నమ॒ ఏకా॒న్న త్రి॒ꣳ॒శత్ .. 7. 4. 16..

43 మ॒యో॒భూర్వాతో॑ అ॒భి వా॑తూ॒స్రా ఊర్జ॑స్వతీ॒రోష॑ధీ॒రా రి॑శంతాం .
 పీవ॑స్వతీర్జీ॒వధ॑న్యాః పిబంత్వవ॒సాయ॑ ప॒ద్వతే॑ రుద్ర మృడ .. యాః సరూ॑పా॒
 విరూ॑పా॒ ఏక॑రూపా॒ యాసా॑మ॒గ్నిరిష్ట్యా॒ నామా॑ని॒ వేద॑ . యా అంగి॑రస॒స్తప॑సే॒హ
 చ॒క్రుస్తాభ్యః॑ పర్జన్య॒ మహి॒ శర్మ॑ యచ్ఛ .. యా దే॒వేషు॑ త॒నువ॒మైర॑యంత॒
 యాసా॒ꣳ॒ సోమో॒ విశ్వా॑ రూ॒పాణి॒ వేద॑ . తా అ॒స్మభ్యం॒ పయ॑సా॒ పిన్వ॑మానాః
 ప్ర॒జావ॑తీరింద్ర

44 గో॒ష్ఠే రి॑రీహి .. ప్ర॒జాప॑తి॒ర్మహ్య॑మే॒తా రరా॑ణో॒ విశ్వై᳚ర్దే॒వైః
 పి॒తృభిః॑ సంవిదా॒నః . శి॒వాః స॒తీరుప॑ నో గో॒ష్ఠమాక॒స్తాసాం᳚ వ॒యం
 ప్ర॒జయా॒ సꣳ స॑దేమ .. ఇ॒హ ధృతిః॒ స్వాహే॒హ విధృ॑తిః॒ స్వాహే॒హ రంతిః॒
 స్వాహే॒హ రమ॑తిః॒ స్వాహా॑ మ॒హీ మూ॒షు సు॒త్రామా॑ణం .. 7. 4. 17.. ఇం॒ద్రా॒ష్టా
 త్రిꣳ॑శచ్చ .. 7. 4. 17..

45 కి2ꣳ స్వి॑దాసీత్పూ॒ర్వచి॑త్తిః॒ కి2ꣳ స్వి॑దాసీద్బృ॒హద్వయః॑ . కి2ꣳ
 స్వి॑దాసీత్పిశంగి॒లా కి2ꣳ స్వి॑దాసీత్పిలిప్పి॒లా .. ద్యౌరా॑సీత్పూ॒ర్వచి॑త్తి॒రశ్వ॑
 ఆసీద్బృ॒హద్వయః॑ . రాత్రి॑రాసీత్పిశంగి॒లావి॑రాసీత్పిలిప్పి॒లా .. కః స్వి॑దేకా॒కీ
 చ॑రతి॒ క ఉ॑ స్విజ్జాయతే॒ పునః॑ . కి2ꣳ స్వి॑ద్ధి॒మస్య॑ భేష॒జం కి2ꣳ
 స్వి॑దా॒వప॑నం మ॒హత్ .. సూర్య॑ ఏకా॒కీ చ॑రతి

46 చం॒ద్రమా॑ జాయతే॒ పునః॑ . అ॒గ్నిర్హి॒మస్య॑ భేష॒జం భూమి॑రా॒వప॑నం మ॒హత్ ..

 పృ॒చ్ఛామి॑ త్వా॒ పర॒మంతం॑ పృథి॒వ్యాః పృ॒చ్ఛామి॑ త్వా॒ భువ॑నస్య॒ నాభిం᳚
 . పృ॒చ్ఛామి॑ త్వా॒ వృష్ణో॒ అశ్వ॑స్య॒ రేతః॑ పృ॒చ్ఛామి॑ వా॒చః ప॑ర॒మం
 వ్యో॑మ .. వేది॑మాహుః॒ పర॒మంతం॑ పృథి॒వ్యా య॒జ్ఞమా॑హు॒ర్భువ॑నస్య॒ నాభిం᳚ .
 సోమ॑మాహు॒ర్వృష్ణో॒ అశ్వ॑స్య॒ రేతో॒ బ్రహ్మై॒వ వా॒చః ప॑ర॒మం వ్యో॑మ .. 7. 4. 18.. సూర్య॑ ఏకా॒కీ చ॑రతి॒ షట్ చ॑త్వారిꣳశచ్చ .. 7. 4. 18..

47 అంబే॒ అంబా॒ల్యంబి॑కే॒ న మా॑ నయతి॒ కశ్చ॒న . స॒ సస్త్య॑శ్వ॒కః ..

 సుభ॑గే॒ కాంపీ॑లవాసిని సువ॒ర్గే లో॒కే సం ప్రోర్ణ్వా॑థాం . ఆహమ॑జాని గర్భ॒ధమా
 త్వమ॑జాసి గర్భ॒ధం . తౌ స॒హ చ॒తురః॑ ప॒దః సం ప్ర సా॑రయావహై . వృషా॑
 వాꣳ రేతో॒ధా రేతో॑ దధా॒తూథ్స॒క్థ్యో᳚ర్గృ॒దం ధే᳚హ్యం॒జిముదం॑జి॒మన్వ॑జ .
 యః స్త్రీ॒ణాం జీ॑వ॒భోజ॑నో॒ య ఆ॑సాం

48 బిల॒ధావ॑నః . ప్రి॒యః స్త్రీ॒ణామ॑పీ॒చ్యః॑ . య ఆ॑సాం కృ॒ష్ణే లక్ష్మ॑ణి॒
 సర్ది॑గృదిం ప॒రావ॑ధీత్ .. అంబే॒ అంబా॒ల్యంబి॑కే॒ న మా॑ యభతి॒ కశ్చ॒న .
 స॒సస్త్య॑శ్వ॒కః .. ఊ॒ర్ధ్వామే॑నా॒ముచ్ఛ్ర॑యతాద్వేణుభా॒రం గి॒రావి॑వ . అథా᳚స్యా॒
 మధ్య॑మేధతాꣳ శీ॒తే వాతే॑ పు॒నన్ని॑వ .. అంబే॒ అంబా॒ల్యంబి॑కే॒ న మా॑ యభతి॒
 కశ్చ॒న . స॒సస్త్య॑శ్వ॒కః .. యద్ధ॑రి॒ణీ యవ॒మత్తి॒ న

49 పు॒ష్టం ప॒శు మ॑న్యతే . శూ॒ద్రా యదర్య॑జారా॒ న పోషా॑య ధనాయతి .. అంబే॒
 అంబా॒ల్యంబి॑కే॒ న మా॑ యభతి॒ కశ్చ॒న . స॒సస్త్య॑శ్వ॒కః .. ఇ॒యం య॒కా
 శ॑కుంతి॒కాహల॒మితి॒ సర్ప॑తి . ఆహ॑తం గ॒భే పసో॒ ని జ॑ల్గులీతి॒ ధాణి॑కా ..

 అంబే॒ అంబా॒ల్యంబి॑కే॒ న మా॑ యభతి॒ కశ్చ॒న . స॒సస్త్య॑శ్వ॒కః .. మా॒తా చ॑
 తే పి॒తా చ॒ తేఽగ్రం॑ వృ॒క్షస్య॑ రోహతః .

50 ప్ర సు॑లా॒మీతి॑ తే పి॒తా గ॒భే ము॒ష్టిమ॑తꣳసయత్ .. ద॒ధి॒క్రావ్ణ్ణో॑ అకారిషం
 జి॒ష్ణోరశ్వ॑స్య వా॒జినః॑ . సు॒ర॒భి నో॒ ముఖా॑ కర॒త్ప్రణ॒ ఆయూꣳ॑షి తారిషత్
 .. ఆపో॒ హిష్ఠా మ॑యో॒భువ॒స్తా న॑ ఊ॒ర్జే ద॑ధాతన . మ॒హే రణా॑య॒ చక్ష॑సే ..

 యో వః॑ శి॒వత॑మో॒ రస॒స్తస్య॑ భాజయతే॒హ నః॑ . ఉ॒శ॒తీరి॑వ మా॒తరః॑ ..

 తస్మా॒ అరం॑ గమామ వో॒ యస్య॒ క్షయా॑య॒ జిన్వ॑థ . ఆపో॑ జ॒నయ॑థా చ నః ..

 7. 4. 19.. ఆ॒సా॒మత్తి॒ న రో॑హతో॒ జిన్వ॑థ చ॒త్వారి॑ చ .. 7. 4. 19..

51 భూర్భువః॒సువ॒ర్వస॑వస్త్వాఽఞ్జంతు గాయ॒త్రేణ॒ ఛంద॑సా రు॒ద్రాస్స్త్వాం᳚జంతు॒
 త్రైష్టు॑భేన॒ ఛంద॑సాది॒త్యాస్త్వాం᳚జంతు॒ జాగ॑తేన॒ ఛంద॑సా॒ యద్వాతో॑
 అ॒పో అగ॑మ॒దింద్ర॑స్య త॒నువం॑ ప్రి॒యాం . ఏ॒త2ꣳ స్తో॑తరే॒తేన॑ ప॒థా
 పున॒రశ్వ॒మా వ॑ర్తయాసి నః .. లాజీ 3 ఙ్ఛాచీ 3 న్, యశో॑ మ॒మా 4 మ్ . య॒వ్యాయై॑
 గ॒వ్యాయా॑ ఏ॒తద్దే॑వా॒ అన్న॑మత్తై॒తదన్న॑మద్ధి ప్రజాపతే .. యుం॒జంతి॑
 బ్ర॒ధ్నమ॑రు॒షం చరం॑తం॒ పరి॑ త॒స్థుషః॑ . రోచం॑తే రోచ॒నా ది॒వి ..

 యుం॒జంత్య॑స్య॒ కామ్యా॒ హరీ॒ విప॑క్షసా॒ రథే᳚ . శోణా॑ ధృ॒ష్ణూ నృ॒వాహ॑సా
 .. కే॒తుం కృ॒ణ్వన్న॑కే॒తవే॒ పేశో॑ మర్యా అపే॒శసే᳚ . సము॒షద్భి॑రజాయథాః ..

 7. 4. 20.. బ్ర॒ధ్నం పంచ॑ విꣳశతిశ్చ .. 7. 4. 20..

52 ప్రా॒ణాయ॒ స్వాహా᳚ వ్యా॒నాయ॒ స్వాహా॑పా॒నాయ॒ స్వాహా॒ స్నావ॑భ్యః॒ స్వాహా॑
 సంతా॒నేభ్యః॒ స్వాహా॒ పరి॑సంతానేభ్యః॒ స్వాహా॒ పర్వ॑భ్యః॒ స్వాహా॑ సం॒ధానే᳚భ్యః॒
 స్వాహా॒ శరీ॑రేభ్యః॒ స్వాహా॑ య॒జ్ఞాయ॒ స్వాహా॒ దక్షి॑ణాభ్యః॒ స్వాహా॑ సువ॒ర్గాయ॒
 స్వాహా॑ లో॒కాయ॒ స్వాహా॒ సర్వ॑స్మై॒ స్వాహా᳚ .. 7. 4. 21.. ప్రా॒ణాయా॒ష్టావిꣳ॑శతిః ..

 7. 4. 21..

53 సి॒తాయ॒ స్వాహాసి॑తాయ॒ స్వాహా॒భిహి॑తాయ॒ స్వాహాన॑భిహితాయ॒ స్వాహా॑ యు॒క్తాయ॒
 స్వాహాయు॑క్తాయ॒ స్వాహా॒ సుయు॑క్తాయ॒ స్వాహోద్యు॑క్తాయ॒ స్వాహా॒ విము॑క్తాయ॒ స్వాహా॒
 ప్రము॑క్తాయ॒ స్వాహా॒ వంచ॑తే॒ స్వాహా॑ పరి॒వంచ॑తే॒ స్వాహా॑ సం॒వంచ॑తే॒
 స్వాహా॑ను॒వంచ॑తే॒ స్వాహో॒ద్వంచ॑తే॒ స్వాహా॑ య॒తే స్వాహా॒ ధావ॑తే॒ స్వాహా॒
 తిష్ఠ॑తే॒ స్వాహా॒ సర్వ॑స్మై॒ స్వాహా᳚ .. 7. 4. 22.. సి॒తాయా॒ష్టా త్రిꣳ॑శత్ .. 7. 4. 22..

 బృహ॒స్పతిః॒ శ్రద్యథా॒ వా ఋ॒క్షా వై ప్ర॒జాప॑తి॒ర్యేన॑ యేన॒ ద్వే వావా॑ది॒త్యా
వసి॑ష్ఠః సంవథ్స॒రాయ॑ సువ॒ర్గం బ్ర॑హ్మవా॒దినో॒ జ్యోతి॑ష్టోమం మే॒షః
కూప్యా᳚భ్యో॒ఽద్భ్యో యో నమో॑ మయో॒భూః కిగ్గ్ స్వి॒దంబే॒ భూః ప్రా॒ణాయ॑ సి॒తాయ॒
ద్వావిꣳ॑శతిః ..

 బృహ॒స్పతిః॒ ప్రతి॑ తిష్ఠంతి॒ వై ద॑శరా॒త్రేణ॑ సువ॒ర్గం యో అర్వం॑తం॒
భూస్త్రిపం॑చా॒శత్ ..

 బృహ॒స్పతిః॒ సర్వ॑స్మై॒ స్వాహా᳚ ..

సప్తమకాండే పంచమః ప్రశ్నః 5 

1 గావో॒ వా ఏ॒తథ్స॒త్త్రమా॑సతాశృం॒గాః స॒తీః శృంగా॑ణి నో
   జాయంతా॒ ఇతి॒ కామే॑న॒ తాసాం॒ దశ॒ మాసా॒ నిష॑ణ్ణా॒ ఆస॒న్నథ॒
   శృంగా᳚న్యజాయంత॒ తా ఉద॑తిష్ఠ॒న్నరా॒థ్స్మేత్యథ॒ యాసాం॒ నాజా॑యంత॒ తాః
   సం॑వథ్స॒రమా॒ప్త్వోద॑తిష్ఠ॒న్నరా॒థ్స్మేతి॒ యాసాం॒ చాజా॑యంత॒ యాసాం᳚ చ॒
   న తా ఉ॒భయీ॒రుద॑తిష్ఠ॒న్నరా॒థ్స్మేతి॑ గోస॒త్త్రం వై

2 సం॑వథ్స॒రో య ఏ॒వం వి॒ద్వాꣳసః॑ సంవథ్స॒రము॑ప॒యంత్యృ॑ధ్ను॒వంత్యే॒వ
   తస్మా᳚త్తూప॒రా వార్షి॑కౌ॒ మాసౌ॒ పర్త్వా॑ చరతి స॒త్త్రాభి॑జిత॒గ్గ్॒
   హ్య॑స్యై॒ తస్మా᳚థ్సంవథ్సర॒సదో॒ యత్కించ॑ గృ॒హే క్రి॒యతే॒
   తదా॒ప్తమవ॑రుద్ధమ॒భిజి॑తం క్రియతే సము॒ద్రం వా ఏ॒తే ప్ర ప్ల॑వంతే॒ యే
   సం॑వథ్స॒రము॑ప॒యంతి॒ యో వై స॑ము॒ద్రస్య॑ పా॒రం న పశ్య॑తి॒ న వై స
   తత॒ ఉదే॑తి సంవథ్స॒రో

3 వై స॑ము॒ద్రస్తస్యై॒తత్పా॒రం యద॑తిరా॒త్రౌ య ఏ॒వం వి॒ద్వాꣳసః॑
   సంవథ్స॒రము॑ప॒యంత్యనా᳚ర్తా ఏ॒వోదృచం॑ గచ్ఛంతీ॒యం వై
   పూ?ర్వో॑ఽతిరా॒త్రో॑ఽసావుత్త॑రో॒ మనః॒ పూర్వో॒ వాగుత్త॑రః ప్రా॒ణః
   పూర్వో॑ఽపా॒న ఉత్త॑రః ప్ర॒రోధ॑నం॒ పూర్వ॑ ఉ॒దయ॑న॒ముత్త॑రో॒
   జ్యోతి॑ష్టోమో వైశ్వాన॒రో॑ఽతిరా॒త్రో భ॑వతి॒ జ్యోతి॑రే॒వ పు॒రస్తా᳚ద్దధతే
   సువ॒ర్గస్య॑ లో॒కస్యాను॑ఖ్యాత్యై చతుర్వి॒ꣳ॒శః ప్రా॑య॒ణీయో॑ భవతి॒
   చతు॑ర్విꣳశతిరర్ధమా॒సాః

4 సం॑వథ్స॒రః ప్ర॒యంత॑ ఏ॒వ సం॑వథ్స॒రే ప్రతి॑ తిష్ఠంతి॒ తస్య॒ త్రీణి॑
   చ శ॒తాని॑ ష॒ష్టిశ్చ॑ స్తో॒త్రీయా॒స్తావ॑తీః సంవథ్స॒రస్య॒ రాత్ర॑య
   ఉ॒భే ఏ॒వ సం॑వథ్స॒రస్య॑ రూ॒పే ఆ᳚ప్నువంతి॒ తే స2ꣳస్థి॑త్యా॒ అరి॑ష్ట్యా॒
   ఉత్త॑రై॒రహో॑భిశ్చరంతి షడ॒హా భ॑వంతి॒ షడ్వా ఋ॒తవః॑ సంవథ్స॒ర
   ఋ॒తుష్వే॒వ సం॑వథ్స॒రే ప్రతి॑ తిష్ఠంతి॒ గౌశ్చాయు॑శ్చ మధ్య॒తః స్తోమౌ॑
   భవతః సంవథ్స॒రస్యై॒వ తన్మి॑థు॒నం మ॑ధ్య॒తో

5 ద॑ధతి ప్ర॒జన॑నాయ॒ జ్యోతి॑ర॒భితో॑ భవతి వి॒మోచ॑నమే॒వ తచ్ఛందాగ్॑స్యే॒వ
   తద్వి॒మోకం॑ యం॒త్యథో॑ ఉభ॒యతో᳚ జ్యోతిషై॒వ ష॑డ॒హేన॑ సువ॒ర్గం లో॒కం
   యం॑తి బ్రహ్మవా॒దినో॑ వదం॒త్యాస॑తే॒ కేన॑ యం॒తీతి॑ దేవ॒యానే॑న ప॒థేతి॑
   బ్రూయా॒చ్ఛందాꣳ॑సి॒ వై దే॑వ॒యానః॒ పంథా॑ గాయ॒త్రీ త్రి॒ష్టుబ్జగ॑తీ॒
   జ్యోతి॒ర్వై గా॑య॒త్రీ గౌస్త్రి॒ష్టుగా?యు॒ర్జగ॑తీ॒ యదే॒తే స్తోమా॒ భవం॑తి
   దేవ॒యానే॑నై॒వ

6 తత్ప॒థా యం॑తి సమా॒నꣳ సామ॑ భవతి దేవలో॒కో వై సామ॑
 దేవలో॒కాదే॒వ న యం॑త్య॒న్యా అ॑న్యా॒ ఋచో॑ భవంతి మనుష్యలో॒కో వా ఋచో॑
 మనుష్యలో॒కాదే॒వాన్యమ॑న్యం దేవలో॒కమ॑భ్యా॒రోహం॑తో యంత్యభివ॒ర్తో
 బ్ర॑హ్మసా॒మం భ॑వతి సువ॒ర్గస్య॑ లో॒కస్యా॒భివృ॑త్త్యా అభి॒జిద్భ॑వతి
 సువ॒ర్గస్య॑ లో॒కస్యా॒భిజి॑త్యై విశ్వ॒జిద్భ॑వతి॒ విశ్వ॑స్య॒ జిత్యై॑
 మా॒సిమా॑సి పృ॒ష్ఠాన్యుప॑ యంతి మా॒సిమా᳚స్యతిగ్రా॒హ్యా॑ గృహ్యంతే మా॒సిమా᳚స్యే॒వ
 వీ॒ర్యం॑ దధతి మా॒సాం ప్రతి॑ష్ఠిత్యా ఉ॒పరి॑ష్టాన్మా॒సాం పృ॒ష్ఠాన్యుప॑ యంతి॒
 తస్మా॑దు॒పరి॑ష్టా॒దోష॑ధయః॒ ఫలం॑ గృహ్ణంతి .. 7. 5. 1.. గో॒స॒త్రం వా
 ఏ॑తి సంవథ్స॒రో᳚ఽర్ధమా॒సా మి॑థు॒నం మ॑ధ్య॒తో దే॑వ॒యానే॑నై॒వ వీ॒ర్యం
 త్రయో॑దశ చ .. 7. 5. 1..

7 గావో॒ వా ఏ॒తథ్స॒త్త్రమా॑సతాశృం॒గాః స॒తీః శృంగా॑ణి॒
 సిషా॑సంతీ॒స్తాసాం॒ దశ॒ మాసా॒ నిష॑ణ్ణా॒ ఆస॒న్నథ॒ శృంగా᳚ణ్యజాయంత॒
 తా అ॑బ్రువ॒న్నరా॒థ్స్మోత్తి॑ష్ఠా॒మావ॒ తం కామ॑మరుథ్స్మహి॒ యేన॒ కామే॑న॒
 న్యష॑దా॒మేతి॒ తాసా॑ము॒ త్వా అ॑బ్రువన్న॒ర్ధా వా॒ యావ॑తీ॒ర్వాసా॑మహా ఏ॒వేమౌ
 ద్వా॑ద॒శౌ మాసౌ॑ సంవథ్స॒రꣳ సం॒ పాద్యోత్తి॑ష్ఠా॒మేతి॒ తాసాం᳚

8 ద్వాద॒శే మా॒సి శృంగా॑ణి॒ ప్రావ॑ర్తంత శ్ర॒ద్ధయా॒ వాఽశ్ర॑ద్ధయా వా॒ తా
 ఇ॒మా యాస్తూ॑ప॒రా ఉ॒భయ్యో॒ వావ తా ఆ᳚ర్ధ్నువ॒న్॒, యాశ్చ॒ శృంగా॒ణ్యస॑న్వ॒న్॒
 యాశ్చోర్జ॑మ॒వారుం॑ధత॒ర్ధ్నోతి॑ ద॒శసు॑ మా॒సూ᳚త్తిష్ఠ॑న్నృ॒ధ్నోతి॑
 ద్వాద॒శసు॒ య ఏ॒వం వేద॑ ప॒దేన॒ ఖలు॒ వా ఏ॒తే యం॑తి విం॒దతి॒ ఖలు॒
 వై ప॒దేన॒ యంతద్వా ఏ॒తదృ॒ద్ధమయ॑నం॒ తస్మా॑దే॒తద్గో॒సని॑ .. 7. 5. 2..

 తి॒ష్ఠా॒మేతి॒ తాసాం॒ తస్మా॒ద్ద్వే చ॑ .. 7. 5. 2..

9 ప్ర॒థ॒మే మా॒సి పృ॒ష్ఠాన్యుప॑ యంతి మధ్య॒మ ఉప॑ యంత్యుత్త॒మ ఉప॑ యంతి॒
 తదా॑హు॒ర్యాం వై త్రిరేక॒స్యాహ్న॑ ఉప॒సీదం॑తి ద॒హ్రం వై సాప॑రాభ్యాం॒ దోహా᳚భ్యాం
 దు॒హేఽథ॒ కుతః॒ సా ధో᳚క్ష్యతే॒ యాం ద్వాద॑శ॒ కృత్వ॑ ఉప॒సీదం॒తీతి॑
 సంవథ్స॒రꣳ సం॒ పాద్యో᳚త్త॒మే మా॒సి స॒కృత్పృ॒ష్ఠాన్యుపే॑యు॒స్తద్యజ॑మానా
 య॒జ్ఞం ప॒శూనవ॑ రుంధతే సము॒ద్రం వా

10 ఏ॒తే॑ఽనవా॒రమ॑పా॒రం ప్ర ప్ల॑వంతే॒ యే సం॑వథ్స॒రము॑ప॒యంతి॒
 యద్బృ॑హద్రథంత॒రే అ॒న్వర్జే॑యు॒ర్యథా॒ మధ్యే॑ సము॒ద్రస్య॑
 ప్ల॒వమ॒న్వర్జే॑యుస్తా॒దృక్తదను॑థ్సర్గం బృహద్రథంత॒రాభ్యా॑మి॒త్వా
 ప్ర॑తి॒ష్ఠాం గ॑చ్ఛంతి॒ సర్వే᳚భ్యో॒ వై కామే᳚భ్యః సం॒ధిర్దు॑హే॒ తద్యజ॑మానాః॒
 సర్వా॒న్కామా॒నవ॑ రుంధతే .. 7. 5. 3.. స॒ము॒ద్రం వై చతు॑స్త్రిꣳశచ్చ .. 7. 5. 3..

11 స॒మా॒న్య॑ ఋచో॑ భవంతి మనుష్యలో॒కో వా ఋచో॑ మనుష్యలో॒కాదే॒వ న
 యం॑త్య॒న్యద॑న్య॒థ్సామ॑ భవతి దేవలో॒కో వై సామ॑ దేవలో॒కాదే॒వాన్యమ॑న్యం
 మనుష్యలో॒కం ప్ర॑త్యవ॒రోహం॑తో యంతి॒ జగ॑తీ॒మగ్ర॒ ఉప॑ యంతి॒ జగ॑తీం॒
 వై ఛందాꣳ॑సి ప్ర॒త్యవ॑రోహంత్యాగ్రయ॒ణం గ్రహా॑ బృ॒హత్పృ॒ష్ఠాని॑
 త్రయస్త్రి॒ꣳ॒శ2ꣳ స్తోమా॒స్తస్మా॒జ్జ్యాయాꣳ॑సం॒ కనీ॑యాన్ప్ర॒త్యవ॑రోహతి
 వైశ్వకర్మ॒ణో గృ॑హ్యతే॒ విశ్వా᳚న్యే॒వ తేన॒ కర్మా॑ణి॒ యజ॑మానా॒ అవ॑ రుంధత
 ఆది॒త్యో

12 గృ॑హ్యత ఇ॒యం వా అది॑తిర॒స్యామే॒వ ప్రతి॑ తిష్ఠంత్య॒న్యో᳚ఽన్యో గృహ్యేతే
 మిథున॒త్వాయ॒ ప్రజా᳚త్యా అవాంత॒రం వై ద॑శరా॒త్రేణ॑ ప్ర॒జాప॑తిః ప్ర॒జా
 అ॑సృజత॒ యద్ద॑శరా॒త్రో భవ॑తి ప్ర॒జా ఏ॒వ తద్యజ॑మానాః సృజంత ఏ॒తాꣳ హ॒
 వా ఉ॑దం॒కః శౌ᳚ల్బాయ॒నః స॒త్త్రస్యర్ద్ధి॑మువాచ॒ యద్ద॑శరా॒త్రో యద్ద॑శరా॒త్రో
 భవ॑తి స॒త్త్రస్యర్ధ్యా॒ అథో॒ యదే॒వ పూర్వే॒ష్వహ॑స్సు॒ విలో॑మ క్రి॒యతే॒
 తస్యై॒వైషా శాంతిః॑ .. 7. 5. 4.. ఆ॒ది॒త్యస్తస్యై॒వ ద్వే చ॑ .. 7. 5. 4..

13 యది॒ సోమౌ॒ సꣳసు॑తౌ॒ స్యాతాం᳚ మహ॒తి రాత్రి॑యై
 ప్రాతరనువా॒కము॒పాకు॑ర్యా॒త్పూర్వో॒ వాచం॒ పూర్వో॑ దే॒వతాః॒ పూర్వ॒శ్ఛందాꣳ॑సి
 వృంక్తే॒ వృష॑ణ్వతీం ప్రతి॒పదం॑ కుర్యాత్ప్రాతః సవ॒నాదే॒వైషా॒మింద్రం॑
 వృం॒క్తేఽథో॒ ఖల్వా॑హుః సవనము॒ఖే స॑వనముఖే కా॒ర్యేతి॑
 సవనము॒ఖాథ్స॑వనముఖాదే॒వైషా॒మింద్రం॑ వృంక్తే సంవే॒శాయో॑పవే॒శాయ॑
 గాయత్రి॒యాస్త్రి॒ష్టుభో॒ జగ॑త్యా అను॒ష్టుభః॑ పం॒క్త్యా అ॒భిభూ᳚త్యై॒ స్వాహా॒
 ఛందాꣳ॑సి॒ వై సం॑వే॒శ ఉ॑పవే॒శశ్ఛందో॑భిరే॒వైషాం॒

14 ఛందాꣳ॑సి వృంక్తే సజ॒నీయ॒ꣳ॒ శస్యం॑ విహ॒వ్యꣳ॑
 శస్య॑మ॒గస్త్య॑స్య కయాశు॒భీయ॒ꣳ॒ శస్య॑మే॒తావ॒ద్వా అ॑స్తి॒
 యావ॑దే॒తద్యావ॑దే॒వాస్తి॒ తదే॑షాం వృంక్తే॒ యది॑ ప్రాతః సవ॒నే క॒లశో॒ దీర్యే॑త
 వైష్ణ॒వీషు॑ శిపివి॒ష్టవ॑తీషు స్తువీర॒న్॒, యద్వై య॒జ్ఞస్యా॑తి॒రిచ్య॑తే॒
 విష్ణుం॒ తచ్ఛి॑పివి॒ష్టమ॒భ్యతి॑ రిచ్యతే॒ తద్విష్ణుః॑ శిపివి॒ష్టోఽతి॑రిక్త
 ఏ॒వాతి॑రిక్తం దధా॒త్యథో॒ అతి॑రిక్తేనై॒వాతి॑రిక్తమా॒ప్త్వావ॑ రుంధతే॒ యది॑
 మ॒ధ్యంది॑నే॒ దీర్యే॑త వషట్కా॒రని॑ధన॒ꣳ॒ సామ॑ కుర్యుర్వషట్కా॒రో వై
 య॒జ్ఞస్య॑ ప్రతి॒ష్ఠా ప్ర॑తి॒ష్ఠామే॒వైన॑ద్గమయంతి॒ యది॑ తృతీయసవ॒న
 ఏ॒తదే॒వ .. 7. 5. 5.. ఛందో॑భిరే॒వైషా॒మవైకా॒న్న విꣳ॑శ॒తిశ్చ॑ .. 7. 5. 5..

15 ష॒డ॒హైర్మాసాం᳚థ్సం॒ పాద్యాహ॒రుథ్సృ॑జంతి షడ॒హైర్హి మాసాం᳚థ్సం॒
 పశ్యం॑త్యర్ధమా॒సైర్మాసాం᳚థ్సం॒ పాద్యాఽహ॒రుథ్సృ॑జంత్యర్ధమా॒సైర్హి మాసాం᳚థ్సం॒
 పశ్యం॑త్యమావా॒స్య॑యా॒ మాసాం᳚థ్సం॒ పాద్యాహ॒రుథ్సృ॑జంత్యమావా॒స్య॑యా॒ హి
 మాసాం᳚థ్సం॒ పశ్యం॑తి పౌర్ణమా॒స్యా మాసాం᳚థ్సం॒ పాద్యాహ॒రుథ్సృ॑జంతి పౌర్ణమా॒స్యా
 హి మాసాం᳚థ్సం॒ పశ్యం॑తి॒ యో వై పూ॒ర్ణ ఆ॑సిం॒చతి॒ పరా॒ స సిం॑చతి॒
 యః పూ॒ర్ణాదు॒దచ॑తి

16 ప్రా॒ణమ॑స్మిం॒థ్స ద॑ధాతి॒ యత్పౌ᳚ర్ణమా॒స్యా మాసాం᳚థ్సం॒ పాద్యాహ॑రుథ్సృ॒జంతి॑
 సంవథ్స॒రాయై॒వ తత్ప్రా॒ణం ద॑ధతి॒ తదను॑ స॒త్త్రిణః॒ ప్రాణం॑తి॒
 యదహ॒ర్నోథ్సృ॒జేయు॒ర్యథా॒ దృతి॒రుప॑నద్ధో వి॒పత॑త్యే॒వꣳ సం॑వథ్స॒రో
 వి ప॑తే॒దార్తి॒మార్చ్ఛే॑యు॒ర్యత్పౌ᳚ర్ణమా॒స్యా మాసాం᳚థ్సం॒ పాద్యాహ॑రుథ్సృ॒జంతి॑
 సంవథ్స॒రాయై॒వ తదు॑దా॒నం ద॑ధతి॒ తదను॑ స॒త్త్రిణ॒ ఉ

17 ద॑నంతి॒ నార్తి॒మార్చ్ఛం॑తి పూ॒ర్ణమా॑సే॒ వై దే॒వానాꣳ॑ సు॒తో యత్పౌ᳚ర్ణమా॒స్యా
 మాసాం᳚థ్సం॒ పాద్యాహ॑రుథ్సృ॒జంతి॑ దే॒వానా॑మే॒వ తద్య॒జ్ఞేన॑ య॒జ్ఞం
 ప్ర॒త్యవ॑రోహంతి॒ వి వా ఏ॒తద్య॒జ్ఞం ఛిం॑దంతి॒ యత్ష॑డ॒హ సం॑తత॒ꣳ॒
 సంత॒మథాహ॑రుథ్సృ॒జంతి॑ ప్రాజాప॒త్యం ప॒శుమాల॑భంతే ప్ర॒జాప॑తిః॒ సర్వా॑
 దే॒వతా॑ దే॒వతా॑భిరే॒వ య॒జ్ఞꣳ సం త॑న్వంతి॒ యంతి॒ వా ఏ॒తే సవ॑నా॒ద్యేఽహ॑

18 రుథ్సృ॒జంతి॑ తు॒రీయం॒ ఖలు॒ వా ఏ॒తథ్సవ॑నం॒ యథ్సా᳚న్నా॒య్యం యథ్సా᳚న్నా॒య్యం
 భవ॑తి॒ తేనై॒వ సవ॑నా॒న్నయం॑తి సముప॒హూయ॑ భక్షయంత్యే॒తథ్సో॑మపీథా॒
 హ్యే॑తర్హి॑ యథాయత॒నం వా ఏ॒తేషాꣳ॑ సవన॒భాజో॑ దే॒వతా॑ గచ్ఛంతి॒
 యేఽహ॑రుథ్సృ॒జంత్య॑నుసవ॒నం పు॑రో॒డాశా॒న్నిర్వ॑పంతి యథాయత॒నాదే॒వ
 స॑వన॒భాజో॑ దే॒వతా॒ అవ॑ రుంధతే॒ఽష్టాక॑పాలాన్ ప్రాతః సవ॒న
 ఏకా॑దశకపాలా॒న్మాధ్యం॑దినే॒ సవ॑నే॒ ద్వాద॑శకపాలాగ్స్తృతీయసవ॒నే
 ఛందాగ్॑స్యే॒వాప్త్వావ॑ రుంధతే వైశ్వదే॒వం చ॒రుం తృ॑తీయసవ॒నే నిర్వ॑పంతి
 వైశ్వదే॒వం వై తృ॑తీయసవ॒నం తేనై॒వ తృ॑తీయసవ॒నాన్న యం॑తి .. 7. 5. 6..

 ఉ॒దచ॒త్యుద్యేఽహ॑రా॒ప్త్వా పంచ॑దశ చ .. 7. 5. 6..

19 ఉ॒థ్సృజ్యాం3 నోథ్సృజ్యా3 మితి॑ మీమాꣳసంతే
 బ్రహ్మవా॒దిన॒స్తద్వా॑హురు॒?థ్సృజ్య॑మే॒వేత్య॑మావా॒స్యా॑యాం చ పౌర్ణమా॒స్యాం
 చో॒థ్సృజ్య॒మిత్యా॑హురే॒తే హి య॒జ్ఞం వహ॑త ఇతి॒ తే త్వావ నోథ్సృజ్యే॒
 ఇత్యా॑హు॒ర్యే అ॑వాంత॒రం య॒జ్ఞం భే॒జాతే॒ ఇతి॒ యా ప్ర॑థ॒మా వ్య॑ష్టకా॒
 తస్యా॑ము॒థ్సృజ్య॒మిత్యా॑హురే॒ష వై మా॒సో వి॑శ॒ర ఇతి॒ నాది॑ష్ట॒

20 ముథ్సృ॑జేయు॒ర్యదాది॑ష్టముథ్సృ॒జేయు॑ర్యా॒దృశే॒ పునః॑
 పర్యాప్లా॒వే మధ్యే॑ షడ॒హస్య॑ సం॒ పద్యే॑త షడ॒హైర్మాసాం᳚థ్సం॒
 పాద్య॒ యథ్స॑ప్త॒మమహ॒స్తస్మి॒న్నుథ్సృ॑జేయు॒స్తద॒గ్నయే॒ వసు॑మతే
 పురో॒డాశ॑మ॒ష్టాక॑పాలం॒ నిర్వ॑పేయురైం॒ద్రం దధీంద్రా॑య మ॒రుత్వ॑తే
 పురో॒డాశ॒మేకా॑దశకపాలం వైశ్వదే॒వం ద్వాద॑శకపాలమ॒గ్నేర్వై వసు॑మతః
 ప్రాతఃసవ॒నం యద॒గ్నయే॒ వసు॑మతే పురో॒డాశ॑మ॒ష్టాక॑పాలం ని॒ర్వపం॑తి
 దే॒వతా॑మే॒వ తద్భా॒గినీం᳚ కు॒ర్వంతి॒

21 సవ॑నమష్టా॒భిరుప॑ యంతి॒ యదైం॒ద్రం దధి॒ భవ॒తీంద్ర॑మే॒వ
 తద్భా॑గ॒ధేయా॒న్న చ్యా॑వయం॒తీంద్ర॑స్య॒ వై మ॒రుత్వ॑తో॒ మాధ్యం॑దిన॒ꣳ॒
 సవ॑నం॒ యదింద్రా॑య మ॒రుత్వ॑తే పురో॒డాశ॒మేకా॑దశకపాలం ని॒ర్వపం॑తి
 దే॒వతా॑మే॒వ తద్భా॒గినీం᳚ కు॒ర్వంతి॒ సవ॑నమేకాద॒శభి॒రుప॑ యంతి॒
 విశ్వే॑షాం॒ వై దే॒వానా॑మృభు॒మతాం᳚ తృతీయసవ॒నం యద్వై᳚శ్వదే॒వం
 ద్వాద॑శకపాలం ని॒ర్వపం॑తి దే॒వతా॑ ఏ॒వ తద్భా॒గినీః᳚ కు॒ర్వంతి॒ సవ॑నం
 ద్వాద॒శభి॒

22 రుప॑ యంతి ప్రాజాప॒త్యం ప॒శుమా ల॑భంతే య॒జ్ఞో వై
 ప్ర॒జాప॑తిర్య॒జ్ఞస్యాన॑నుసర్గాయాభివ॒ర్త ఇ॒తః షణ్మా॒సో బ్ర॑హ్మసా॒మం భ॑వతి॒
 బ్రహ్మ॒ వా అ॑భివ॒ర్తో బ్రహ్మ॑ణై॒వ తథ్సు॑వ॒ర్గం లో॒కమ॑భివ॒ర్తయం॑తో యంతి
 ప్రతికూ॒లమి॑వ॒ హీతః సు॑వ॒ర్గో లో॒క ఇంద్ర॒ క్రతుం॑ న॒ ఆ భ॑ర పి॒తా పు॒త్రేభ్యో॒
 యథా᳚ . శిక్షా॑ నో అ॒స్మిన్పు॑రుహూత॒ యామ॑ని జీ॒వా జ్యోతి॑రశీమ॒హీత్య॒ముత॑
 ఆయ॒తాꣳ షణ్మా॒సో బ్ర॑హ్మసా॒మం భ॑వత్య॒యం వై లో॒కో జ్యోతిః॑ ప్ర॒జా
 జ్యోతి॑రి॒మమే॒వ తల్లో॒కం పశ్యం॑తోఽభి॒వదం॑త॒ ఆ యం॑తి .. 7. 5. 7.. నాది॑ష్టం
 కు॒ర్వంతి॑ ద్వాద॒శభి॒రితి॑ విꣳశ॒తిశ్చ॑ .. 7. 5. 7..

23 దే॒వానాం॒ వా అంతం॑ జ॒గ్ముషా॑మింద్రి॒యం
 వీ॒ర్య॑మపా᳚క్రామ॒త్తత్క్రో॒శేనావా॑రుంధత॒ తత్క్రో॒శస్య॑ క్రోశ॒త్వం యత్క్రో॒శేన॒
 చాత్వా॑ల॒స్యాంతే᳚ స్తు॒వంతి॑ య॒జ్ఞస్యై॒వాంతం॑ గ॒త్వేంద్రి॒యం వీ॒ర్య॑మవ॑
 రుంధతే స॒త్త్రస్యర్ద్ధ్యా॑హవ॒నీయ॒స్యాంతే᳚ స్తువంత్య॒గ్నిమే॒వోప॑ద్ర॒ష్టారం॑
 కృ॒త్వర్ద్ధి॒ముప॑ యంతి ప్ర॒జాప॑తే॒ర్॒ హృద॑యేన హవి॒ర్ధానే॒ఽన్తః స్తు॑వంతి
 ప్రే॒మాణ॑మే॒వాస్య॑ గచ్ఛంతి శ్లో॒కేన॑ పు॒రస్తా॒థ్సద॑సః

24 స్తువం॒త్యను॑శ్లోకేన ప॒శ్చాద్య॒జ్ఞస్యై॒వాంతం॑ గ॒త్వా శ్లో॑క॒భాజో॑
 భవంతి న॒వభి॑రధ్వ॒ర్యురుద్గా॑యతి॒ నవ॒ వై పురు॑షే ప్రా॒ణాః ప్రా॒ణానే॒వ
 యజ॑మానేషు దధాతి॒ సర్వా॑ ఐం॒ద్రియో॑ భవంతి ప్రా॒ణేష్వే॒వేంద్రి॒యం
 ద॑ధ॒త్యప్ర॑తిహృతాభి॒రుద్గా॑యతి॒ తస్మా॒త్పురు॑షః॒ సర్వా᳚ణ్య॒న్యాని॑
 శీ॒ర్॒ష్ణోఽఙ్గా॑ని॒ ప్రత్య॑చతి॒ శిర॑ ఏ॒వ న పం॑చద॒శꣳ ర॑థంత॒రం
 భ॑వతీంద్రి॒యమే॒వావ॑ రుంధతే సప్తద॒శం

25 బృ॒హద॒న్నాద్య॒స్యావ॑రుద్ధ్యా॒ అథో॒ ప్రైవ తేన॑ జాయంత ఏకవి॒ꣳ॒శం భ॒ద్రం
 ద్వి॒పదా॑సు॒ ప్రతి॑ష్ఠిత్యై॒ పత్న॑య॒ ఉప॑ గాయంతి మిథున॒త్వాయ॒ ప్రజా᳚త్యై
 ప్ర॒జాప॑తిః ప్ర॒జా అ॑సృజత॒ సో॑ఽకామయతా॒సామ॒హꣳ రా॒జ్యం పరీ॑యా॒మితి॒
 తాసాꣳ॑ రాజ॒నేనై॒వ రా॒జ్యం పర్యై॒త్తద్రా॑జ॒నస్య॑ రాజన॒త్వం యద్రా॑జ॒నం
 భవ॑తి ప్ర॒జానా॑మే॒వ తద్యజ॑మానా రా॒జ్యం పరి॑ యంతి పంచవి॒ꣳ॒శం భ॑వతి
 ప్ర॒జాప॑తే॒

26 రాప్త్యై॑ పం॒చభి॒స్తిష్ఠం॑తః స్తువంతి దేవలో॒కమే॒వాభి జ॑యంతి
 పం॒చభి॒రాసీ॑నా మనుష్యలో॒కమే॒వాభి జ॑యంతి॒ దశ॒ సం ప॑ద్యంతే॒ దశా᳚క్షరా
 వి॒రాడన్నం॑ వి॒రాడ్వి॒రాజై॒వాన్నాద్య॒మవ॑ రుంధతే పంచ॒ధా వి॑ని॒షద్య॑
 స్తువంతి॒ పంచ॒ దిశో॑ ది॒క్ష్వే॑వ ప్రతి॑ తిష్ఠం॒త్యేకై॑క॒యాస్తు॑తయా
 స॒మాయం॑తి ది॒గ్భ్య ఏ॒వాన్నాద్య॒ꣳ॒ సంభ॑రంతి॒ తాభి॑రుద్గా॒తోద్గా॑యతి ది॒గ్భ్య
 ఏ॒వాన్నాద్యꣳ॑

27 సం॒భృత్య॒ తేజ॑ ఆ॒త్మంద॑ధతే॒ తస్మా॒దేకః॑ ప్రా॒ణః
 సర్వా॒ణ్యంగా᳚న్యవ॒త్యథో॒ యథా॑ సుప॒ర్ణ ఉ॑త్పతి॒ష్యఙ్ఛిర॑ ఉత్త॒మం కు॑రు॒త
 ఏ॒వమే॒వ తద్యజ॑మానాః ప్ర॒జానా॑ముత్త॒మా భ॑వంత్యాసం॒దీము॑ద్గా॒తాఽరో॑హతి॒
 సామ్రా᳚జ్యమే॒వ గ॑చ్ఛంతి ప్లేం॒ఖꣳ హోతా॒ నాక॑స్యై॒వ పృ॒ష్ఠꣳ
 రో॑హంతి కూ॒ర్చావ॑ధ్వ॒ర్యుర్బ్ర॒ధ్నస్యై॒వ వి॒ష్టపం॑ గచ్ఛంత్యే॒తావం॑తో॒
 వై దే॑వలో॒కాస్తేష్వే॒వ య॑థాపూ॒ర్వం ప్రతి॑ తిష్ఠం॒త్యథో॑ ఆ॒క్రమ॑ణమే॒వ
 తథ్సేతుం॒ యజ॑మానాః కుర్వతే సువ॒ర్గస్య॑ లో॒కస్య॒ సమ॑ష్ట్యై .. 7. 5. 8.. సద॑సః
 సప్తద॒శం ప్ర॒జాప॑తేర్గాయతి ది॒గ్భ్య ఏ॒వాన్నాద్యం॒ ప్రత్యేకా॑దశ చ .. 7. 5. 8..

28 అ॒ర్క్యే॑ణ॒ వై స॑హస్ర॒శః ప్ర॒జాప॑తిః ప్ర॒జా అ॑సృజత॒ తాభ్య॒
 ఇలాం᳚దే॒నేరాం॒ లూతా॒మవా॑రుంధ॒ యద॒ర్క్యం॑ భవ॑తి ప్ర॒జా ఏ॒వ తద్యజ॑మానాః
 సృజంత॒ ఇలాం᳚దం భవతి ప్ర॒జాభ్య॑ ఏ॒వ సృ॒ష్టాభ్య॒ ఇరాం॒ లూతా॒మవ॑ రుంధతే॒
 తస్మా॒ద్యాꣳ సమాꣳ॑ స॒త్త్రꣳ సమృ॑ద్ధం॒ క్షోధు॑కా॒స్తాꣳ సమాం᳚ ప్ర॒జా
 ఇష॒గ్గ్॒ హ్యా॑సా॒మూర్జ॑మా॒దద॑తే॒ యాꣳ సమాం॒ వ్యృ॑ద్ధ॒మక్షో॑ధుకా॒స్తాꣳ
 సమాం᳚ ప్ర॒జా

29 న హ్యా॑సా॒మిష॒మూర్జ॑మా॒దద॑త ఉత్క్రో॒దం కు॑ర్వతే॒ యథా॑ బం॒ధాన్ము॑ముచా॒నా
 ఉ॑త్క్రో॒దం కు॒ర్వత॑ ఏ॒వమే॒వ తద్యజ॑మానా దేవబం॒ధాన్ము॑ముచా॒నా
 ఉ॑త్క్రో॒దం కు॑ర్వత॒ ఇష॒మూర్జ॑మా॒త్మందధా॑నా వా॒ణః శ॒తతం॑తుర్భవతి
 శ॒తాయుః॒ పురు॑షః శ॒తేంద్రి॑య॒ ఆయు॑ష్యే॒వేంద్రి॒యే ప్రతి॑ తిష్ఠంత్యా॒జిం
 ధా॑వం॒త్యన॑భిజితస్యా॒భిజి॑త్యై దుందు॒భీంథ్స॒మాఘ్నం॑తి పర॒మా వా ఏ॒షా వాగ్యా
 దుం॑దు॒భౌ ప॑ర॒మామే॒వ

30 వాచ॒మవ॑ రుంధతే భూమిదుందు॒భిమా ఘ్నం॑తి॒ యైవేమాం వాక్ప్రవి॑ష్టా॒
 తామే॒వావ॑ రుంధ॒తేఽథో॑ ఇ॒మామే॒వ జ॑యంతి॒ సర్వా॒ వాచో॑ వదంతి॒ సర్వా॑సాం
 వా॒చామవ॑రుద్ధ్యా ఆ॒ర్ద్రే చర్మ॒న్వ్యాయ॑చ్ఛేతే ఇంద్రి॒యస్యావ॑రుద్ధ్యా॒ ఆన్యః క్రోశ॑తి॒
 ప్రాన్యః శꣳ॑సతి॒ య ఆ॒క్రోశ॑తి పు॒నాత్యే॒వైనాం॒థ్స యః ప్ర॒శꣳస॑తి
 పూ॒తేష్వే॒వాన్నాద్యం॑ దధా॒త్యృషి॑కృతం చ॒

31 వా ఏ॒తే దే॒వకృ॑తం చ॒ పూర్వై॒ర్మాసై॒రవ॑ రుంధతే॒ యద్భూ॑తే॒చ్ఛదా॒ꣳ॒
 సామా॑ని॒ భవం॑త్యు॒భయ॒స్యావ॑రుద్ధ్యై॒ యంతి॒ వా ఏ॒తే మి॑థు॒నాద్యే
 సం॑వథ్స॒రము॑ప॒యంత్యం॑తర్వే॒ది మి॑థు॒నౌ సంభ॑వత॒స్తేనై॒వ మి॑థు॒నాన్న
 యం॑తి .. 7. 5. 9.. వ్యృ॑ద్ధ॒మక్షో॑ధుకా॒స్తాꣳ సమాం᳚ ప్ర॒జాః ప॑ర॒మామే॒వ
 చ॑ త్రి॒ꣳ॒శచ్చ॑ .. 7. 5. 9..

32 చర్మావ॑ భిందంతి పా॒ప్మాన॑మే॒వైషా॒మవ॑ భిందంతి॒ మాప॑
 రాథ్సీ॒ర్మాతి॑ వ్యాథ్సీ॒రిత్యా॑హ సం ప్ర॒త్యే॑వైషాం᳚ పా॒ప్మాన॒మవ॑
 భిందంత్యుదకుం॒భాన॑ధిని॒ధాయ॑ దా॒స్యో॑ మార్జా॒లీయం॒ పరి॑ నృత్యంతి ప॒దో
 ని॑ఘ్న॒తీరి॒దం మ॑ధుం॒ గాయం॑త్యో॒ మధు॒ వై దే॒వానాం᳚ పర॒మమ॒న్నాద్యం॑
 పర॒మమే॒వాన్నాద్య॒మవ॑ రుంధతే ప॒దో ని ఘ్నం॑తి మహీ॒యామే॒వైషు॑ దధతి .. 7. 5. 10.. చర్మైకా॒న్న పం॑చా॒శత్ .. 7. 5. 10..

33 పృ॒థి॒వ్యై స్వాహాం॒తరి॑క్షాయ॒ స్వాహా॑ ది॒వే స్వాహా॑ సం ప్లోష్య॒తే స్వాహా॑
 సం॒ ప్లవ॑మానాయ॒ స్వాహా॒ సం ప్లు॑తాయ॒ స్వాహా॑ మేధాయిష్య॒తే స్వాహా॑ మేఘాయ॒తే
 స్వాహా॑ మేఘి॒తాయ॒ స్వాహా॑ మే॒ఘాయ॒ స్వాహా॑ నీహా॒రాయ॒ స్వాహా॑ ని॒హాకా॑యై॒ స్వాహా᳚
 ప్రాస॒చాయ॒ స్వాహా᳚ ప్రచ॒లాకా॑యై॒ స్వాహా॑ విద్యోతిష్య॒తే స్వాహా॑ వి॒ద్యోత॑మానాయ॒
 స్వాహా॑ సం వి॒ద్యోత॑మానాయ॒ స్వాహా᳚ స్తనయిష్య॒తే స్వాహా᳚ స్త॒నయ॑తే॒ స్వాహో॒గ్ర2ꣳ
 స్త॒నయ॑తే॒ స్వాహా॑ వర్షిష్య॒తే స్వాహా॒ వర్ష॑తే॒ స్వాహా॑భి॒వర్ష॑తే॒ స్వాహా॑
 పరి॒వర్ష॑తే॒ స్వాహా॑ సం॒వర్ష॑తే॒

34 స్వాహా॑ను॒వర్ష॑తే॒ స్వాహా॑ శీకాయిష్య॒తే స్వాహా॑ శీకాయ॒తే స్వాహా॑ శీకి॒తాయ॒
 స్వాహా᳚ ప్రోషిష్య॒తే స్వాహా᳚ ప్రుష్ణ॒తే స్వాహా॑ పరిప్రుష్ణ॒తే స్వాహో᳚ద్గ్రహీష్య॒తే
 స్వాహో᳚ద్గృహ్ణ॒తే స్వాహోద్గృ॑హీతాయ॒ స్వాహా॑ విప్లోష్య॒తే స్వాహా॑ వి॒ప్లవ॑మానాయ॒ స్వాహా॒
 విప్లు॑తాయ॒ స్వాహా॑తప్స్య॒తే స్వాహా॒ఽతప॑తే॒ స్వాహో॒గ్రమా॒తప॑తే॒ స్వాహ॒ర్గ్భ్యః
 స్వాహా॒ యజు॑ర్భ్యః॒ స్వాహా॒ సామ॑భ్యః॒ స్వాహాంగి॑రోభ్యః॒ స్వాహా॒ వేదే᳚భ్యః॒ స్వాహా॒
 గాథా᳚భ్యః॒ స్వాహా॑ నారాశ॒ꣳ॒సీభ్యః॒ స్వాహా॒ రైభీ᳚భ్యః॒ స్వాహా॒ సర్వ॑స్మై॒
 స్వాహా᳚ .. 7. 5. 11.. సం॒వర్ష॑తే॒ రైభీ᳚భ్యః॒ స్వాహా॒ ద్వే చ॑ .. 7. 5. 11..

35 ద॒త్వతే॒ స్వాహా॑దం॒తకా॑య॒ స్వాహా᳚ ప్రా॒ణినే॒ స్వాహా᳚ప్రా॒ణాయ॒ స్వాహా॒
 ముఖ॑వతే॒ స్వాహా॑ము॒ఖాయ॒ స్వాహా॒ నాసి॑కవతే॒ స్వాహా॑నాసి॒కాయ॒ స్వాహా᳚క్ష॒ణ్వతే॒
 స్వాహా॑న॒క్షికా॑య॒ స్వాహా॑ క॒ర్ణినే॒ స్వాహా॑ఽక॒ర్ణకా॑య॒ స్వాహా॑ శీర్ష॒ణ్వతే॒
 స్వాహా॑శీ॒ర్॒షకా॑య॒ స్వాహా॑ ప॒ద్వతే॒ స్వాహా॑పా॒దకా॑య॒ స్వాహా᳚ ప్రాణ॒తే
 స్వాహాప్రా॑ణతే॒ స్వాహా॒ వద॑తే॒ స్వాహావ॑దతే॒ స్వాహా॒ పశ్య॑తే॒ స్వాహాప॑శ్యతే॒
 స్వాహా॑ శృణ్వ॒తే స్వాహాశృ॑ణ్వతే॒ స్వాహా॑ మన॒స్వినే॒ స్వాహా॑

36 ఽమ॒నసే॒ స్వాహా॑ రేత॒స్వినే॒ స్వాహా॑రే॒తస్కా॑య॒ స్వాహా᳚ ప్ర॒జాభ్యః॒ స్వాహా᳚
 ప్ర॒జన॑నాయ॒ స్వాహా॒ లోమ॑వతే॒ స్వాహా॑లో॒మకా॑య॒ స్వాహా᳚ త్వ॒చే స్వాహా॒త్వక్కా॑య॒
 స్వాహా॒ చర్మ॑ణ్వతే॒ స్వాహా॑చ॒ర్మకా॑య॒ స్వాహా॒ లోహి॑తవతే॒ స్వాహా॑లోహి॒తాయ॒ స్వాహా॑
 మాꣳస॒న్వతే॒ స్వాహా॑మా॒ꣳ॒సకా॑య॒ స్వాహా॒ స్నావ॑భ్యః॒ స్వాహా᳚స్నా॒వకా॑య॒
 స్వాహా᳚స్థ॒న్వతే॒ స్వాహా॑న॒స్థికా॑య॒ స్వాహా॑ మజ్జ॒న్వతే॒ స్వాహా॑మ॒జ్జకా॑య॒
 స్వాహాం॒గినే॒ స్వాహా॑నం॒గాయ॒ స్వాహా॒త్మనే॒ స్వాహానా᳚త్మనే॒ స్వాహా॒ సర్వ॑స్మై॒
 స్వాహా᳚ .. 7. 5. 12.. మ॒న॒స్వినే॒ స్వాహాఽనా᳚త్మనే॒ స్వాహా॒ ద్వే చ॑ .. 7. 5. 12..

37 కస్త్వా॑ యునక్తి॒ స త్వా॑ యునక్తు॒ విష్ణు॑స్త్వా యునక్త్వ॒స్య య॒జ్ఞస్యర్ద్ధ్యై॒
 మహ్య॒ꣳ॒ సంన॑త్యా అ॒ముష్మై॒ కామా॒యాయు॑షే త్వా ప్రా॒ణాయ॑ త్వాపా॒నాయ॑ త్వా
 వ్యా॒నాయ॑ త్వా॒ వ్యు॑ష్ట్యై త్వా ర॒య్యై త్వా॒ రాధ॑సే త్వా॒ ఘోషా॑య త్వా॒ పోషా॑య
 త్వారాద్ఘో॒షాయ॑ త్వా॒ ప్రచ్యు॑త్యై త్వా .. 7. 5. 13.. కస్త్వా॒ఽష్టా త్రిꣳ॑శత్ .. 7. 5. 13..

38 అ॒గ్నయే॑ గాయ॒త్రాయ॑ త్రి॒వృతే॒ రాథం॑తరాయ వాసం॒తాయా॒ష్టాక॑పాల॒ ఇంద్రా॑య॒
 త్రైష్టు॑భాయ పంచద॒శాయ॒ బార్హ॑తాయ॒ గ్రైష్మా॒యైకా॑దశకపాలో॒ విశ్వే᳚భ్యో
 దే॒వేభ్యో॒ జాగ॑తేభ్యః సప్తద॒శేభ్యో॑ వైరూ॒పేభ్యో॒ వార్షి॑కేభ్యో॒ ద్వాద॑శకపాలో
 మి॒త్రావరు॑ణాభ్యా॒మాను॑ష్టుభాభ్యామేకవి॒ꣳ॒శాభ్యాం᳚ వైరా॒జాభ్యాꣳ॑
 శార॒దాభ్యాం᳚ పయ॒స్యా॑ బృహ॒స్పత॑యే॒ పాంక్తా॑?య త్రిణ॒వాయ॑ శాక్వ॒రాయ॒
 హైమం॑తికాయ చ॒రుః స॑వి॒త్ర ఆ॑తిచ్ఛంద॒సాయ॑ త్రయస్త్రి॒ꣳ॒శాయ॑
 రైవ॒తాయ॑ శైశి॒రాయ॒ ద్వాద॑శకపా॒లోఽది॑త్యై॒ విష్ణు॑పత్న్యై చ॒రుర॒గ్నయే॑
 వైశ్వాన॒రాయ॒ ద్వాద॑శకపా॒లోఽను॑మత్యై చ॒రుః కా॒య ఏక॑కపాలః .. 7. 5. 14..

 అ॒గ్నయేఽది॑త్యా॒ అను॑మత్యై స॒ప్తచ॑త్వారిꣳశత్ .. 7. 5. 14..

39 యో వా అ॒గ్నావ॒గ్నిః ప్ర॑హ్రి॒యతే॒ యశ్చ॒ సోమో॒ రాజా॒ తయో॑రే॒ష ఆ॑తి॒థ్యం
 యద॑గ్నీషో॒మీయోఽథై॒ష రు॒ద్రో యశ్చీ॒యతే॒ యథ్సంచి॑తే॒ఽగ్నావే॒తాని॑
 హ॒వీꣳషి॒ న ని॒ర్వపే॑దే॒ష ఏ॒వ రు॒ద్రోఽశాం᳚త ఉపో॒త్థాయ॑ ప్ర॒జాం ప॒శూన్,
 యజ॑మానస్యా॒భి మ॑న్యేత॒ యథ్సంచి॑తే॒ఽగ్నావే॒తాని॑ హ॒వీꣳషి॑ ని॒ర్వప॑తి
 భాగ॒ధేయే॑నై॒వైనꣳ॑ శమయతి॒ నాస్య॑ రు॒ద్రోఽశాం᳚త

40 ఉపో॒త్థాయ॑ ప్ర॒జాం ప॒శూన॒భి మ॑న్యతే॒ దశ॑ హ॒వీꣳషి॑ భవంతి॒
 నవ॒ వై పురు॑షే ప్రా॒ణా నాభి॑ర్దశ॒మీ ప్రా॒ణానే॒వ యజ॑మానే దధా॒త్యథో॒
 దశా᳚క్షరా వి॒రాడన్నం॑ వి॒రాడ్వి॒రాజ్యే॒వాన్నాద్యే॒ ప్రతి॑ తిష్ఠత్యృ॒తుభి॒ర్వా ఏ॒ష
 ఛందో॑భిః॒ స్తోమైః᳚ పృ॒ష్ఠైశ్చే॑త॒వ్య॑ ఇత్యా॑హు॒ర్యదే॒తాని॑ హ॒వీꣳషి॑
 ని॒ర్వప॑త్యృ॒తుభి॑రే॒వైనం॒ ఛందో॑భిః॒ స్తోమైః᳚ పృ॒ష్ఠైశ్చి॑నుతే॒
 దిశః॑ సుషువా॒ణేనా॑

41 ఽభి॒జిత్యా॒ ఇత్యా॑హు॒ర్యదే॒తాని॑ హ॒వీꣳషి॑ ని॒ర్వప॑తి ది॒శామ॒భిజి॑త్యా
 ఏ॒తయా॒ వా ఇంద్రం॑ దే॒వా అ॑యాజయం॒తస్మా॑దింద్రస॒వ ఏ॒తయా॒ మనుం॑
 మను॒ష్యా᳚స్తస్మా᳚న్మనుస॒వో యథేంద్రో॑ దే॒వానాం॒ యథా॒ మను॑ర్మను॒ష్యా॑ణామే॒వం
 భ॑వతి॒ య ఏ॒వం వి॒ద్వానే॒తయేష్ట్యా॒ యజ॑తే॒ దిగ్వ॑తీః పురోఽనువా॒క్యా॑
 భవంతి॒ సర్వా॑సాం ది॒శామ॒భిజి॑త్యై .. 7. 5. 15.. అశాం᳚తః సుషువా॒ణేనైక॑
 చత్వారిꣳశచ్చ .. 7. 5. 15..

42 యః ప్రా॑ణ॒తో ని॑మిష॒తో మ॑హి॒త్వైక॒ ఇద్రాజా॒ జగ॑తో బ॒భూవ॑ . య
 ఈశే॑ అ॒స్య ద్వి॒పద॒శ్చతు॑ష్పదః॒ కస్మై॑ దే॒వాయ॑ హ॒విషా॑ విధేమ
 .. ఉ॒ప॒యా॒మగృ॑హీతోఽసి ప్ర॒జాప॑తయే త్వా॒ జుష్టం॑ గృహ్ణామి॒ తస్య॑
 తే॒ ద్యౌర్మ॑హి॒మా నక్ష॑త్రాణి రూ॒పమా॑ది॒త్యస్తే॒ తేజ॒స్తస్మై᳚ త్వా మహి॒మ్నే
 ప్ర॒జాప॑తయే॒ స్వాహా᳚ .. 7. 5. 16.. యః ప్రా॑ణ॒తో ద్యౌరా॑ది॒త్యో᳚ఽష్టా త్రిꣳ॑శత్
 .. 7. 5. 16..

43 య ఆ᳚త్మ॒దా బ॑ల॒దా యస్య॒ విశ్వ॑ ఉ॒పాస॑తే ప్ర॒శిషం॒ యస్య॑ దే॒వాః
 . యస్య॑ ఛా॒యామృతం॒ యస్య॑ మృ॒త్యుః కస్మై॑ దే॒వాయ॑ హ॒విషా॑ విధేమ
 .. ఉ॒ప॒యా॒మగృ॑హీతోఽసి ప్ర॒జాప॑తయే త్వా॒ జుష్టం॑ గృహ్ణామి॒ తస్య॑ తే
 పృథి॒వీ మ॑హి॒మౌష॑ధయో॒ వన॒స్పత॑యో రూ॒పమ॒గ్నిస్తే॒ తేజ॒స్తస్మై᳚ త్వా
 మహి॒మ్నే ప్ర॒జాప॑తయే॒ స్వాహా᳚ .. 7. 5. 17.. య ఆ᳚త్మ॒దాః పృ॑థి॒వ్య॑గ్నిరేకా॒న్న
 చ॑త్వారి॒ꣳ॒శత్ .. 7. 5. 17..

44 ఆ బ్రహ్మ॑న్బ్రాహ్మ॒ణో బ్ర॑హ్మవర్చ॒సీ జా॑యతా॒మాస్మిన్రా॒ష్ట్రే రా॑జ॒న్య॑
 ఇష॒వ్యః॑ శూరో॑ మహార॒థో జా॑యతాం॒ దోగ్ధ్రీ॑ ధే॒నుర్వోఢా॑న॒డ్వానా॒శుః సప్తిః॒
 పురం॑ధి॒ఱ్యోషా॑ జి॒ష్ణూ ర॑థే॒ష్ఠాః స॒భేయో॒ యువాస్య యజ॑మానస్య వీ॒రో జా॑యతాం
 నికా॒మే ని॑కామే నః ప॒ర్జన్యో॑ వర్షతు ఫ॒లిన్యో॑ న॒ ఓష॑ధయః పచ్యంతాం యోగక్షే॒మో
 నః॑ కల్పతాం .. 7. 5. 18.. ఆ బ్రహ్మ॒న్నేక॑ చత్వారిꣳశత్ .. 7. 5. 18..

45 ఆక్రాన్॑, వా॒జీ పృ॑థి॒వీమ॒గ్నిం యుజ॑మకృత వా॒జ్యర్వాక్రాన్॑, వా॒జ్యం॑తరి॑క్షం
 వా॒యుం యుజ॑మకృత వా॒జ్యర్వా॒ ద్యాం వా॒జ్యాక్రగ్గ్॑స్త॒ సూర్యం॒ యుజ॑మకృత
 వా॒జ్యర్వా॒గ్నిస్తే॑ వాజి॒న్॒, యుఙ్ఙను॒ త్వార॑భే స్వ॒స్తి మా॒ సం పా॑రయ వా॒యుస్తే॑
 వాజి॒న్॒, యుఙ్ఙను॒ త్వార॑భే స్వ॒స్తి మా॒ సం

46 పా॑రయాది॒త్యస్తే॑ వాజి॒న్॒, యుఙ్ఙను॒ త్వార॑భే స్వ॒స్తి మా॒ సం
 పా॑రయ ప్రాణ॒ధృగ॑సి ప్రా॒ణం మే॑ దృꣳహ వ్యాన॒ధృగ॑సి వ్యా॒నం మే॑
 దృꣳహాపాన॒ధృగ॑స్యపా॒నం మే॑ దృꣳహ॒ చక్షు॑రసి॒ చక్షు॒ర్మయి॑ ధేహి॒
 శ్రోత్ర॑మసి॒ శ్రోత్రం॒ మయి॑ ధే॒హ్యాయు॑ర॒స్యాయు॒ర్మయి॑ ధేహి .. 7. 5. 19.. వా॒యుస్తే॑
 వాజి॒న్॒, యుఙ్ఙను॒ త్వాఽర॑భే స్వ॒స్తి మా॒ సంత్రిచ॑త్వారిꣳశచ్చ .. 7. 5. 19..

47 జజ్ఞి॒ బీజం॒ వర్ష్టా॑ ప॒ర్జన్యః॒ పక్తా॑ స॒స్యꣳ సు॑పిప్ప॒లా ఓష॑ధయః
 స్వధిచర॒ణేయꣳ సూ॑పసద॒నో᳚ఽగ్నిః స్వ॑ధ్య॒క్షమం॒తరి॑క్షꣳ
 సుపా॒వః పవ॑మానః సూపస్థా॒నా ద్యౌః శి॒వమ॒సౌ తపన్॑, యథాపూ॒ర్వమ॑హోరా॒త్రే
 పం॑చద॒శినో᳚ర్ధమా॒సాస్త్రి॒ꣳ॒శినో॒ మాసాః᳚ క్లృ॒ప్తా ఋ॒తవః॑ శాం॒తః
 సం॑వథ్స॒రః .. 7. 5. 20.. జజ్ఞి॒ బీజ॒మేక॑త్రిꣳశత్ .. 7. 5. 20..

48 ఆ॒గ్నే॒యో᳚ఽష్టాక॑పాలః సౌ॒మ్యశ్చ॒రుః సా॑వి॒త్రో᳚ష్టాక॑పాలః పౌ॒ష్ణశ్చ॒రూ
 రౌ॒ద్రశ్చ॒రుర॒గ్నయే॑ వైశ్వాన॒రాయ॒ ద్వాద॑శకపాలో మృగాఖ॒రే యది॒
 నాగచ్ఛే॑ద॒గ్నయేఽꣳ॑హో॒ముచే॒ఽష్టాక॑పాలః సౌ॒ర్యం పయో॑ వాయ॒వ్య॑ ఆజ్య॑భాగః
 .. 7. 5. 21.. ఆ॒గ్నే॒యశ్చతు॑ర్విꣳశతిః .. 7. 5. 21..

49 అ॒గ్నయేఽꣳ॑హో॒ముచే॒ఽష్టాక॑పాల॒ ఇంద్రా॑యాꣳహో॒ముచ॒ ఏకా॑దశకపాలో
 మి॒త్రావరు॑ణాభ్యామాగో॒ముగ్భ్యాం᳚ పయ॒స్యా॑ వాయోసావి॒త్ర ఆ॑గో॒ముగ్భ్యాం᳚
 చ॒రుర॒శ్విభ్యా॑మాగో॒ముగ్భ్యాం᳚ ధా॒నా మ॒రుద్భ్య॑ ఏనో॒ముగ్భ్యః॑ స॒ప్తక॑పాలో॒
 విశ్వే᳚భ్యో దే॒వేభ్య॑ ఏనో॒ముగ్భ్యో॒ ద్వాద॑శకపా॒లోఽను॑మత్యై చ॒రుర॒గ్నయే॑
 వైశ్వాన॒రాయ॒ ద్వాద॑శకపాలో॒ ద్యావా॑పృథి॒వీభ్యా॑మꣳహో॒ముగ్భ్యాం᳚ ద్వికపా॒లః ..

 7. 5. 22.. అ॒గ్నయేఽꣳ॑హో॒ముచేఽను॑మత్యై॒ ద్యావా॑పృథి॒వీభ్యాం᳚ త్రి॒ꣳ॒శత్
 .. 7. 5. 22..

50 అ॒గ్నయే॒ సమ॑నమత్పృథి॒వ్యై సమ॑నమ॒ద్యథా॒గ్నిః పృ॑థి॒వ్యా స॒మన॑మదే॒వం
 మహ్యం॑ భ॒ద్రాః సంన॑తయః॒ సం న॑మంతు వా॒యవే॒ సమ॑నమదం॒తరి॑క్షాయ॒
 సమ॑నమ॒ద్యథా॑ వా॒యురం॒తరి॑క్షేణ॒ సూర్యా॑య॒ సమ॑నమద్ది॒వే సమ॑నమ॒ద్యథా॒
 సూఱ్యో॑ ది॒వా చం॒ద్రమ॑సే॒ సమ॑నమ॒న్నక్ష॑త్రేభ్యః॒ సమ॑నమ॒ద్యథా॑
 చం॒ద్రమా॒ నక్ష॑త్రై॒ర్వరు॑ణాయ॒ సమ॑నమద॒ద్భ్యః సమ॑నమ॒ద్యథా॒

51 వరు॑ణో॒ఽద్భిః సామ్నే॒ సమ॑నమదృ॒చే సమ॑నమ॒ద్యథా॒ సామ॒ర్చా బ్రహ్మ॑ణే॒
 సమ॑నమత్క్ష॒త్రాయ॒ సమ॑నమ॒ద్యథా॒ బ్రహ్మ॑ క్ష॒త్రేణ॒ రాజ్ఞే॒ సమ॑నమద్వి॒శే
 సమ॑నమ॒ద్యథా॒ రాజా॑ వి॒శా రథా॑య॒ సమ॑నమ॒దశ్వే᳚భ్యః॒ సమ॑నమ॒ద్యథా॒
 రథోఽశ్వైః᳚ ప్ర॒జాప॑తయే॒ సమ॑నమద్భూ॒తేభ్యః॒ సమ॑నమ॒ద్యథా᳚
 ప్ర॒జాప॑తిర్భూ॒తైః స॒మన॑మదే॒వం మహ్యం॑ భ॒ద్రాః సంన॑తయః॒ సం న॑మంతు ..

 7. 5. 23.. అ॒ద్భ్యః సమ॑నమ॒ద్యథా॒ మహ్యం॑ చ॒త్వారి॑ చ .. 7. 5. 23..

52 యే తే॒ పంథా॑నః సవితః పూ॒ర్వ్యాసో॑ఽరే॒ణవో॒ విత॑తా అం॒తరి॑క్షే .
 తేభి॑ర్నో అ॒ద్య ప॒థిభిః॑ సు॒గేభీ॒ రక్షా॑ చ నో॒ అధి॑ చ దేవ బ్రూహి ..

 నమో॒ఽగ్నయే॑ పృథివి॒క్షితే॑ లోక॒స్పృతే॑ లో॒కమ॒స్మై యజ॑మానాయ దేహి॒ నమో॑
 వా॒యవే᳚ఽన్తరిక్ష॒క్షితే॑ లోక॒స్పృతే॑ లో॒కమ॒స్మై యజ॑మానాయ దేహి॒ నమః॒
 సూర్యా॑య దివి॒క్షితే॑ లోక॒స్పృతే॑ లో॒కమ॒స్మై యజ॑మానాయ దేహి .. 7. 5. 24.. యే తే॒
 చతు॑శ్చత్వారిꣳశత్ .. 7. 5. 24..

53 యో వా అశ్వ॑స్య॒ మేధ్య॑స్య॒ శిరో॒ వేద॑ శీర్ష॒ణ్వాన్మేధ్యో॑ భవత్యు॒షా
 వా అశ్వ॑స్య॒ మేధ్య॑స్య॒ శిరః॒ సూర్య॒శ్చక్షు॒ర్వాతః॑ ప్రా॒ణశ్చం॒ద్రమాః॒
 శ్రోత్రం॒ దిశః॒ పాదా॑ అవాంతరది॒శాః పర్శ॑వోఽహోరా॒త్రే ని॑మే॒షో᳚ఽర్ధమా॒సాః
 పర్వా॑ణి॒ మాసాః᳚ సం॒ధానా᳚న్యృ॒తవోఽఙ్గా॑ని సంవథ్స॒ర ఆ॒త్మా ర॒శ్మయః॒ కేశా॒
 నక్ష॑త్రాణి రూ॒పం తార॑కా అ॒స్థాని॒ నభో॑ మా॒ꣳ॒సాన్యోష॑ధయో॒ లోమా॑ని॒
 వన॒స్పత॑యో॒ వాలా॑ అ॒గ్నిర్ముఖం॑ వైశ్వాన॒రో వ్యాత్తꣳ॑

54 సము॒ద్ర ఉ॒దర॑మం॒తరి॑క్షం పా॒యుర్ద్యావా॑పృథి॒వీ ఆం॒డౌ గ్రావా॒ శేపః॒ సోమో॒
 రేతో॒ యజ్జం॑జ॒భ్యతే॒ తద్వి ద్యో॑తతే॒ యద్వి॑ధూను॒తే తథ్స్త॑నయతి॒ యన్మేహ॑తి॒
 తద్వ॑ర్షతి॒ వాగే॒వాస్య॒ వాగహ॒ర్వా అశ్వ॑స్య॒ జాయ॑మానస్య మహి॒మా పు॒రస్తా᳚జ్జాయతే॒
 రాత్రి॑రేనం మహి॒మా ప॒శ్చాదను॑ జాయత ఏ॒తౌ వై మ॑హి॒మానా॒వశ్వ॑మ॒భితః॒
 సం బ॑భూవతు॒ర్॒హయో॑ దే॒వాన॑వహ॒దర్వాసు॑రాన్, వా॒జీ గం॑ధ॒ర్వానశ్వో॑
 మను॒ష్యాం᳚థ్సము॒ద్రో వా అశ్వ॑స్య॒ యోనిః॑ సము॒ద్రః (సము॒ద్రో బంధుః॑ - సంప్రదాయదల్లి
 హేళువుదిల్ల) .. 7. 5. 25.. వ్యాత్త॑మవహ॒ద్ద్వాద॑శ చ .. 7. 5. 25..

 గావో॒ గావః॒ సిషా॑సంతీః ప్రథ॒మే మా॒సి స॑మా॒న్యో॑ యది॒ సోమౌ॑
షడ॒హైరు॒థ్సృజ్యా (3) ం దే॒వానా॑మ॒ర్క్యే॑ణ॒ చర్మావ॑ పృథి॒వ్యై ద॒త్వతే॒
కస్త్వా॒గ్నయే॒ యో వై యః ప్రా॑ణ॒తో య ఆ᳚త్మ॒దా ఆ బ్రహ్మ॒న్నాక్రాం॒జజ్ఞి॒
బీజ॑మాగ్నే॒యో᳚ఽష్టా క॑పాలో॒ఽ గ్నయేꣳ॑హో॒ముచే॒ఽష్టా క॑పాలో॒ఽగ్నయే॒
సమ॑నమ॒ద్యే తే॒ పంథా॑నో॒ యో వా అశ్వ॑స్య॒ మేధ్య॑స్య॒ శిరః॒ పంచ॑
విꣳశతిః ..

 గావః॑ సమా॒న్యః॑ సవ॑నమష్టా॒భిర్వా ఏ॒తే దే॒వకృ॑తం చాఽభి॒జిత్యా॒
ఇత్యా॑హు॒ర్వరు॑ణో॒ద్భిః సామ్నే॒ చతుః॑ పంచా॒శత్ ..

 గావో॒ యోని॑స్సము॒ద్రః (సము॒ద్రో బంధుః॑ - సంప్రదాయదల్లి హేళువుదిల్ల) ..

ఇతి సప్తమం కాండం సంపూర్ణం 7..

ఇతి తైత్తిరీయ-సంహితా ..

 ఆ॒భిర్గీ॒ర్భిర్యదతో॑ న ఊ॒నమాప్యా॑యయ హరివో॒ వర్ధ॑మానః .
 య॒దా స్తో॒తృభ్యో॒ మహి॑ గో॒త్రా రు॒జాసి॑ భూయిష్ఠ॒భాజో॒ అధ॑ తే స్యామ ..

 బ్రహ్మ॒ ప్రావా॑దిష్మ॒ తన్నో॒ మా హా॑సీత్ ..

 ఓం శాంతిః॒ శాంతిః॒ శాంతిః॑ ..

.. హరిః॑ ఓ(3)మ్ ..

.. శ్రీ కృష్ణార్పణమస్తు ..


Encoded and proofread by Muralidhara B A muraliba at gmail.com
Shri muralidhar has studied kRRiShNayajurveda
from his father Anathakrishna, Proffessor in Chamarajendra
Sanskrit College, Chamarajpet, Bangalore. Muralidhar received
MA from Karnataka Samskrit University.

