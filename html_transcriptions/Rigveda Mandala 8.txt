 ఋగ్వేదః మండలం 8 

మా చి॑ద॒న్యద్వి శం॑సత॒ సఖా॑యో॒ మా రి॑షణ్యత .
ఇంద్ర॒మిత్స్తో॑తా॒ వృష॑ణం॒ సచా॑ సు॒తే ముహు॑రు॒క్థా చ॑ శంసత .. 8.001.01
అ॒వ॒క్ర॒క్షిణం॑ వృష॒భం య॑థా॒జురం॒ గాం న చ॑ర్షణీ॒సహం॑ .
వి॒ద్వేష॑ణం సం॒వన॑నోభయంక॒రం మంహి॑ష్ఠముభయా॒వినం॑ .. 8.001.02
యచ్చి॒ద్ధి త్వా॒ జనా॑ ఇ॒మే నానా॒ హవం॑త ఊ॒తయే॑ .
అ॒స్మాకం॒ బ్రహ్మే॒దమిం॑ద్ర భూతు॒ తేఽహా॒ విశ్వా॑ చ॒ వర్ధ॑నం .. 8.001.03
వి త॑ర్తూర్యంతే మఘవన్విప॒శ్చితో॒ఽర్యో విపో॒ జనా॑నాం .
ఉప॑ క్రమస్వ పురు॒రూప॒మా భ॑ర॒ వాజం॒ నేది॑ష్ఠమూ॒తయే॑ .. 8.001.04
మ॒హే చ॒న త్వామ॑ద్రివః॒ పరా॑ శు॒ల్కాయ॑ దేయాం .
న స॒హస్రా॑య॒ నాయుతా॑య వజ్రివో॒ న శ॒తాయ॑ శతామఘ .. 8.001.05
వస్యా॑ఀ ఇంద్రాసి మే పి॒తురు॒త భ్రాతు॒రభుం॑జతః .
మా॒తా చ॑ మే ఛదయథః స॒మా వ॑సో వసుత్వ॒నాయ॒ రాధ॑సే .. 8.001.06
క్వే॑యథ॒ క్వేద॑సి పురు॒త్రా చి॒ద్ధి తే॒ మనః॑ .
అల॑ర్షి యుధ్మ ఖజకృత్పురందర॒ ప్ర గా॑య॒త్రా అ॑గాసిషుః .. 8.001.07
ప్రాస్మై॑ గాయ॒త్రమ॑ర్చత వా॒వాతు॒ర్యః పు॑రంద॒రః .
యాభిః॑ కా॒ణ్వస్యోప॑ బ॒ర్హిరా॒సదం॒ యాస॑ద్వ॒జ్రీ భి॒నత్పురః॑ .. 8.001.08
యే తే॒ సంతి॑ దశ॒గ్వినః॑ శ॒తినో॒ యే స॑హ॒స్రిణః॑ .
అశ్వా॑సో॒ యే తే॒ వృష॑ణో రఘు॒ద్రువ॒స్తేభి॑ర్న॒స్తూయ॒మా గ॑హి .. 8.001.09
ఆ త్వ1॒॑ద్య స॑బ॒ర్దుఘాం॑ హు॒వే గా॑య॒త్రవే॑పసం .
ఇంద్రం॑ ధే॒నుం సు॒దుఘా॒మన్యా॒మిష॑ము॒రుధా॑రామరం॒కృతం॑ .. 8.001.10
యత్తు॒దత్సూర॒ ఏత॑శం వం॒కూ వాత॑స్య ప॒ర్ణినా॑ .
వహ॒త్కుత్స॑మార్జునే॒యం శ॒తక్ర॑తుః॒ త్సర॑ద్గంధ॒ర్వమస్తృ॑తం .. 8.001.11
య ఋ॒తే చి॑దభి॒శ్రిషః॑ పు॒రా జ॒త్రుభ్య॑ ఆ॒తృదః॑ .
సంధా॑తా సం॒ధిం మ॒ఘవా॑ పురూ॒వసు॒రిష్క॑ర్తా॒ విహ్రు॑తం॒ పునః॑ .. 8.001.12
మా భూ॑మ॒ నిష్ట్యా॑ ఇ॒వేంద్ర॒ త్వదర॑ణా ఇవ .
వనా॑ని॒ న ప్ర॑జహి॒తాన్య॑ద్రివో దు॒రోషా॑సో అమన్మహి .. 8.001.13
అమ॑న్మ॒హీద॑నా॒శవో॑ఽను॒గ్రాస॑శ్చ వృత్రహన్ .
స॒కృత్సు తే॑ మహ॒తా శూ॑ర॒ రాధ॑సా॒ అను॒ స్తోమం॑ ముదీమహి .. 8.001.14
యది॒ స్తోమం॒ మమ॒ శ్రవ॑ద॒స్మాక॒మింద్ర॒మింద॑వః .
తి॒రః ప॒విత్రం॑ ససృ॒వాంస॑ ఆ॒శవో॒ మందం॑తు తుగ్ర్యా॒వృధః॑ .. 8.001.15
ఆ త్వ1॒॑ద్య స॒ధస్తు॑తిం వా॒వాతుః॒ సఖ్యు॒రా గ॑హి .
ఉప॑స్తుతిర్మ॒ఘోనాం॒ ప్ర త్వా॑వ॒త్వధా॑ తే వశ్మి సుష్టు॒తిం .. 8.001.16
సోతా॒ హి సోమ॒మద్రి॑భి॒రేమే॑నమ॒ప్సు ధా॑వత .
గ॒వ్యా వస్త్రే॑వ వా॒సయం॑త॒ ఇన్నరో॒ నిర్ధు॑క్షన్వ॒క్షణా॑భ్యః .. 8.001.17
అధ॒ జ్మో అధ॑ వా ది॒వో బృ॑హ॒తో రో॑చ॒నాదధి॑ .
అ॒యా వ॑ర్ధస్వ త॒న్వా॑ గి॒రా మమా జా॒తా సు॑క్రతో పృణ .. 8.001.18
ఇంద్రా॑య॒ సు మ॒దింత॑మం॒ సోమం॑ సోతా॒ వరే॑ణ్యం .
శ॒క్ర ఏ॑ణం పీపయ॒ద్విశ్వ॑యా ధి॒యా హి॑న్వా॒నం న వా॑జ॒యుం .. 8.001.19
మా త్వా॒ సోమ॑స్య॒ గల్ద॑యా॒ సదా॒ యాచ॑న్న॒హం గి॒రా .
భూర్ణిం॑ మృ॒గం న సవ॑నేషు చుక్రుధం॒ క ఈశా॑నం॒ న యా॑చిషత్ .. 8.001.20
మదే॑నేషి॒తం మద॑ము॒గ్రము॒గ్రేణ॒ శవ॑సా .
విశ్వే॑షాం తరు॒తారం॑ మద॒చ్యుతం॒ మదే॒ హి ష్మా॒ దదా॑తి నః .. 8.001.21
శేవా॑రే॒ వార్యా॑ పు॒రు దే॒వో మర్తా॑య దా॒శుషే॑ .
స సు॑న్వ॒తే చ॑ స్తువ॒తే చ॑ రాసతే వి॒శ్వగూ॑ర్తో అరిష్టు॒తః .. 8.001.22
ఏంద్ర॑ యాహి॒ మత్స్వ॑ చి॒త్రేణ॑ దేవ॒ రాధ॑సా .
సరో॒ న ప్రా॑స్యు॒దరం॒ సపీ॑తిభి॒రా సోమే॑భిరు॒రు స్ఫి॒రం .. 8.001.23
ఆ త్వా॑ స॒హస్ర॒మా శ॒తం యు॒క్తా రథే॑ హిర॒ణ్యయే॑ .
బ్ర॒హ్మ॒యుజో॒ హర॑య ఇంద్ర కే॒శినో॒ వహం॑తు॒ సోమ॑పీతయే .. 8.001.24
ఆ త్వా॒ రథే॑ హిర॒ణ్యయే॒ హరీ॑ మ॒యూర॑శేప్యా .
శి॒తి॒పృ॒ష్ఠా వ॑హతాం॒ మధ్వో॒ అంధ॑సో వి॒వక్ష॑ణస్య పీ॒తయే॑ .. 8.001.25
పిబా॒ త్వ1॒॑స్య గి॑ర్వణః సు॒తస్య॑ పూర్వ॒పా ఇ॑వ .
పరి॑ష్కృతస్య ర॒సిన॑ ఇ॒యమా॑సు॒తిశ్చారు॒ర్మదా॑య పత్యతే .. 8.001.26
య ఏకో॒ అస్తి॑ దం॒సనా॑ మ॒హాఀ ఉ॒గ్రో అ॒భి వ్ర॒తైః .
గమ॒త్స శి॒ప్రీ న స యో॑ష॒దా గ॑మ॒ద్ధవం॒ న పరి॑ వర్జతి .. 8.001.27
త్వం పురం॑ చరి॒ష్ణ్వం॑ వ॒ధైః శుష్ణ॑స్య॒ సం పి॑ణక్ .
త్వం భా అను॑ చరో॒ అధ॑ ద్వి॒తా యదిం॑ద్ర॒ హవ్యో॒ భువః॑ .. 8.001.28
మమ॑ త్వా॒ సూర॒ ఉది॑తే॒ మమ॑ మ॒ధ్యంది॑నే ది॒వః .
మమ॑ ప్రపి॒త్వే అ॑పిశర్వ॒రే వ॑స॒వా స్తోమా॑సో అవృత్సత .. 8.001.29
స్తు॒హి స్తు॒హీదే॒తే ఘా॑ తే॒ మంహి॑ష్ఠాసో మ॒ఘోనాం॑ .
నిం॒ది॒తాశ్వః॑ ప్రప॒థీ ప॑రమ॒జ్యా మ॒ఘస్య॑ మేధ్యాతిథే .. 8.001.30
ఆ యదశ్వా॒న్వన॑న్వతః శ్ర॒ద్ధయా॒హం రథే॑ రు॒హం .
ఉ॒త వా॒మస్య॒ వసు॑నశ్చికేతతి॒ యో అస్తి॒ యాద్వః॑ ప॒శుః .. 8.001.31
య ఋ॒జ్రా మహ్యం॑ మామ॒హే స॒హ త్వ॒చా హి॑ర॒ణ్యయా॑ .
ఏ॒ష విశ్వా॑న్య॒భ్య॑స్తు॒ సౌభ॑గాసం॒గస్య॑ స్వ॒నద్ర॑థః .. 8.001.32
అధ॒ ప్లాయో॑గి॒రతి॑ దాసద॒న్యానా॑సం॒గో అ॑గ్నే ద॒శభిః॑ స॒హస్రైః॑ .
అధో॒క్షణో॒ దశ॒ మహ్యం॒ రుశం॑తో న॒ళా ఇ॑వ॒ సర॑సో॒ నిర॑తిష్ఠన్ .. 8.001.33
అన్వ॑స్య స్థూ॒రం ద॑దృశే పు॒రస్తా॑దన॒స్థ ఊ॒రుర॑వ॒రంబ॑మాణః .
శశ్వ॑తీ॒ నార్య॑భి॒చక్ష్యా॑హ॒ సుభ॑ద్రమర్య॒ భోజ॑నం బిభర్షి .. 8.001.34

ఇ॒దం వ॑సో సు॒తమంధః॒ పిబా॒ సుపూ॑ర్ణము॒దరం॑ .
అనా॑భయిన్రరి॒మా తే॑ .. 8.002.01
నృభి॑ర్ధూ॒తః సు॒తో అశ్నై॒రవ్యో॒ వారైః॒ పరి॑పూతః .
అశ్వో॒ న ని॒క్తో న॒దీషు॑ .. 8.002.02
తం తే॒ యవం॒ యథా॒ గోభిః॑ స్వా॒దుమ॑కర్మ శ్రీ॒ణంతః॑ .
ఇంద్ర॑ త్వా॒స్మిన్స॑ధ॒మాదే॑ .. 8.002.03
ఇంద్ర॒ ఇత్సో॑మ॒పా ఏక॒ ఇంద్రః॑ సుత॒పా వి॒శ్వాయుః॑ .
అం॒తర్దే॒వాన్మర్త్యా॑ఀశ్చ .. 8.002.04
న యం శు॒క్రో న దురా॑శీ॒ర్న తృ॒ప్రా ఉ॑రు॒వ్యచ॑సం .
అ॒ప॒స్పృ॒ణ్వ॒తే సు॒హార్దం॑ .. 8.002.05
గోభి॒ర్యదీ॑మ॒న్యే అ॒స్మన్మృ॒గం న వ్రా మృ॒గయం॑తే .
అ॒భి॒త్సరం॑తి ధే॒నుభిః॑ .. 8.002.06
త్రయ॒ ఇంద్ర॑స్య॒ సోమాః॑ సు॒తాసః॑ సంతు దే॒వస్య॑ .
స్వే క్షయే॑ సుత॒పావ్నః॑ .. 8.002.07
త్రయః॒ కోశా॑సః శ్చోతంతి తి॒స్రశ్చ॒మ్వ1॒ః॑ సుపూ॑ర్ణాః .
స॒మా॒నే అధి॒ భార్మ॑న్ .. 8.002.08
శుచి॑రసి పురునిః॒ష్ఠాః క్షీ॒రైర్మ॑ధ్య॒త ఆశీ॑ర్తః .
ద॒ధ్నా మంది॑ష్ఠః॒ శూర॑స్య .. 8.002.09
ఇ॒మే త॑ ఇంద్ర॒ సోమా॑స్తీ॒వ్రా అ॒స్మే సు॒తాసః॑ .
శు॒క్రా ఆ॒శిరం॑ యాచంతే .. 8.002.10
తాఀ ఆ॒శిరం॑ పురో॒ళాశ॒మింద్రే॒మం సోమం॑ శ్రీణీహి .
రే॒వంతం॒ హి త్వా॑ శృ॒ణోమి॑ .. 8.002.11
హృ॒త్సు పీ॒తాసో॑ యుధ్యంతే దు॒ర్మదా॑సో॒ న సురా॑యాం .
ఊధ॒ర్న న॒గ్నా జ॑రంతే .. 8.002.12
రే॒వాఀ ఇద్రే॒వతః॑ స్తో॒తా స్యాత్త్వావ॑తో మ॒ఘోనః॑ .
ప్రేదు॑ హరివః శ్రు॒తస్య॑ .. 8.002.13
ఉ॒క్థం చ॒న శ॒స్యమా॑న॒మగో॑ర॒రిరా చి॑కేత .
న గా॑య॒త్రం గీ॒యమా॑నం .. 8.002.14
మా న॑ ఇంద్ర పీయ॒త్నవే॒ మా శర్ధ॑తే॒ పరా॑ దాః .
శిక్షా॑ శచీవః॒ శచీ॑భిః .. 8.002.15
వ॒యము॑ త్వా త॒దిద॑ర్థా॒ ఇంద్ర॑ త్వా॒యంతః॒ సఖా॑యః .
కణ్వా॑ ఉ॒క్థేభి॑ర్జరంతే .. 8.002.16
న ఘే॑మ॒న్యదా ప॑పన॒ వజ్రి॑న్న॒పసో॒ నవి॑ష్టౌ .
తవేదు॒ స్తోమం॑ చికేత .. 8.002.17
ఇ॒చ్ఛంతి॑ దే॒వాః సు॒న్వంతం॒ న స్వప్నా॑య స్పృహయంతి .
యంతి॑ ప్ర॒మాద॒మతం॑ద్రాః .. 8.002.18
ఓ షు ప్ర యా॑హి॒ వాజే॑భి॒ర్మా హృ॑ణీథా అ॒భ్య1॒॑స్మాన్ .
మ॒హాఀ ఇ॑వ॒ యువ॑జానిః .. 8.002.19
మో ష్వ1॒॑ద్య దు॒ర్హణా॑వాన్సా॒యం క॑రదా॒రే అ॒స్మత్ .
అ॒శ్రీ॒ర ఇ॑వ॒ జామా॑తా .. 8.002.20
వి॒ద్మా హ్య॑స్య వీ॒రస్య॑ భూరి॒దావ॑రీం సుమ॒తిం .
త్రి॒షు జా॒తస్య॒ మనాం॑సి .. 8.002.21
ఆ తూ షిం॑చ॒ కణ్వ॑మంతం॒ న ఘా॑ విద్మ శవసా॒నాత్ .
య॒శస్త॑రం శ॒తమూ॑తేః .. 8.002.22
జ్యేష్ఠే॑న సోత॒రింద్రా॑య॒ సోమం॑ వీ॒రాయ॑ శ॒క్రాయ॑ .
భరా॒ పిబ॒న్నర్యా॑య .. 8.002.23
యో వేది॑ష్ఠో అవ్య॒థిష్వశ్వా॑వంతం జరి॒తృభ్యః॑ .
వాజం॑ స్తో॒తృభ్యో॒ గోమం॑తం .. 8.002.24
పన్యం॑పన్య॒మిత్సో॑తార॒ ఆ ధా॑వత॒ మద్యా॑య .
సోమం॑ వీ॒రాయ॒ శూరా॑య .. 8.002.25
పాతా॑ వృత్ర॒హా సు॒తమా ఘా॑ గమ॒న్నారే అ॒స్మత్ .
ని య॑మతే శ॒తమూ॑తిః .. 8.002.26
ఏహ హరీ॑ బ్రహ్మ॒యుజా॑ శ॒గ్మా వ॑క్షతః॒ సఖా॑యం .
గీ॒ర్భిః శ్రు॒తం గిర్వ॑ణసం .. 8.002.27
స్వా॒దవః॒ సోమా॒ ఆ యా॑హి శ్రీ॒తాః సోమా॒ ఆ యా॑హి .
శిప్రి॒న్నృషీ॑వః॒ శచీ॑వో॒ నాయమచ్ఛా॑ సధ॒మాదం॑ .. 8.002.28
స్తుత॑శ్చ॒ యాస్త్వా॒ వర్ధం॑తి మ॒హే రాధ॑సే నృ॒మ్ణాయ॑ .
ఇంద్ర॑ కా॒రిణం॑ వృ॒ధంతః॑ .. 8.002.29
గిర॑శ్చ॒ యాస్తే॑ గిర్వాహ ఉ॒క్థా చ॒ తుభ్యం॒ తాని॑ .
స॒త్రా ద॑ధి॒రే శవాం॑సి .. 8.002.30
ఏ॒వేదే॒ష తు॑వికూ॒ర్మిర్వాజా॒ఀ ఏకో॒ వజ్ర॑హస్తః .
స॒నాదమృ॑క్తో దయతే .. 8.002.31
హంతా॑ వృ॒త్రం దక్షి॑ణే॒నేంద్రః॑ పు॒రూ పు॑రుహూ॒తః .
మ॒హాన్మ॒హీభిః॒ శచీ॑భిః .. 8.002.32
యస్మి॒న్విశ్వా॑శ్చర్ష॒ణయ॑ ఉ॒త చ్యౌ॒త్నా జ్రయాం॑సి చ .
అను॒ ఘేన్మం॒దీ మ॒ఘోనః॑ .. 8.002.33
ఏ॒ష ఏ॒తాని॑ చకా॒రేంద్రో॒ విశ్వా॒ యోఽతి॑ శృ॒ణ్వే .
వా॒జ॒దావా॑ మ॒ఘోనాం॑ .. 8.002.34
ప్రభ॑ర్తా॒ రథం॑ గ॒వ్యంత॑మపా॒కాచ్చి॒ద్యమవ॑తి .
ఇ॒నో వసు॒ స హి వోళ్హా॑ .. 8.002.35
సని॑తా॒ విప్రో॒ అర్వ॑ద్భి॒ర్హంతా॑ వృ॒త్రం నృభిః॒ శూరః॑ .
స॒త్యో॑ఽవి॒తా వి॒ధంతం॑ .. 8.002.36
యజ॑ధ్వైనం ప్రియమేధా॒ ఇంద్రం॑ స॒త్రాచా॒ మన॑సా .
యో భూత్సోమైః॑ స॒త్యమ॑ద్వా .. 8.002.37
గా॒థశ్ర॑వసం॒ సత్ప॑తిం॒ శ్రవ॑స్కామం పురు॒త్మానం॑ .
కణ్వా॑సో గా॒త వా॒జినం॑ .. 8.002.38
య ఋ॒తే చి॒ద్గాస్ప॒దేభ్యో॒ దాత్సఖా॒ నృభ్యః॒ శచీ॑వాన్ .
యే అ॑స్మి॒న్కామ॒మశ్రి॑యన్ .. 8.002.39
ఇ॒త్థా ధీవం॑తమద్రివః కా॒ణ్వం మేధ్యా॑తిథిం .
మే॒షో భూ॒తో॒3॒॑ఽభి యన్నయః॑ .. 8.002.40
శిక్షా॑ విభిందో అస్మై చ॒త్వార్య॒యుతా॒ దద॑త్ .
అ॒ష్టా ప॒రః స॒హస్రా॑ .. 8.002.41
ఉ॒త సు త్యే ప॑యో॒వృధా॑ మా॒కీ రణ॑స్య న॒ప్త్యా॑ .
జ॒ని॒త్వ॒నాయ॑ మామహే .. 8.002.42

పిబా॑ సు॒తస్య॑ ర॒సినో॒ మత్స్వా॑ న ఇంద్ర॒ గోమ॑తః .
ఆ॒పిర్నో॑ బోధి సధ॒మాద్యో॑ వృ॒ధే॒3॒॑ఽస్మాఀ అ॑వంతు తే॒ ధియః॑ .. 8.003.01
భూ॒యామ॑ తే సుమ॒తౌ వా॒జినో॑ వ॒యం మా నః॑ స్తర॒భిమా॑తయే .
అ॒స్మాంచి॒త్రాభి॑రవతాద॒భిష్టి॑భి॒రా నః॑ సు॒మ్నేషు॑ యామయ .. 8.003.02
ఇ॒మా ఉ॑ త్వా పురూవసో॒ గిరో॑ వర్ధంతు॒ యా మమ॑ .
పా॒వ॒కవ॑ర్ణాః॒ శుచ॑యో విప॒శ్చితో॒ఽభి స్తోమై॑రనూషత .. 8.003.03
అ॒యం స॒హస్ర॒మృషి॑భిః॒ సహ॑స్కృతః సము॒ద్ర ఇ॑వ పప్రథే .
స॒త్యః సో అ॑స్య మహి॒మా గృ॑ణే॒ శవో॑ య॒జ్ఞేషు॑ విప్ర॒రాజ్యే॑ .. 8.003.04
ఇంద్ర॒మిద్దే॒వతా॑తయ॒ ఇంద్రం॑ ప్రయ॒త్య॑ధ్వ॒రే .
ఇంద్రం॑ సమీ॒కే వ॒నినో॑ హవామహ॒ ఇంద్రం॒ ధన॑స్య సా॒తయే॑ .. 8.003.05
ఇంద్రో॑ మ॒హ్నా రోద॑సీ పప్రథ॒చ్ఛవ॒ ఇంద్రః॒ సూర్య॑మరోచయత్ .
ఇంద్రే॑ హ॒ విశ్వా॒ భువ॑నాని యేమిర॒ ఇంద్రే॑ సువా॒నాస॒ ఇంద॑వః .. 8.003.06
అ॒భి త్వా॑ పూ॒ర్వపీ॑తయ॒ ఇంద్ర॒ స్తోమే॑భిరా॒యవః॑ .
స॒మీ॒చీ॒నాస॑ ఋ॒భవః॒ సమ॑స్వరన్రు॒ద్రా గృ॑ణంత॒ పూర్వ్యం॑ .. 8.003.07
అ॒స్యేదింద్రో॑ వావృధే॒ వృష్ణ్యం॒ శవో॒ మదే॑ సు॒తస్య॒ విష్ణ॑వి .
అ॒ద్యా తమ॑స్య మహి॒మాన॑మా॒యవోఽను॑ ష్టువంతి పూ॒ర్వథా॑ .. 8.003.08
తత్త్వా॑ యామి సు॒వీర్యం॒ తద్బ్రహ్మ॑ పూ॒ర్వచి॑త్తయే .
యేనా॒ యతి॑భ్యో॒ భృగ॑వే॒ ధనే॑ హి॒తే యేన॒ ప్రస్క॑ణ్వ॒మావి॑థ .. 8.003.09
యేనా॑ సము॒ద్రమసృ॑జో మ॒హీర॒పస్తదిం॑ద్ర॒ వృష్ణి॑ తే॒ శవః॑ .
స॒ద్యః సో అ॑స్య మహి॒మా న సం॒నశే॒ యం క్షో॒ణీర॑నుచక్ర॒దే .. 8.003.10
శ॒గ్ధీ న॑ ఇంద్ర॒ యత్త్వా॑ ర॒యిం యామి॑ సు॒వీర్యం॑ .
శ॒గ్ధి వాజా॑య ప్రథ॒మం సిషా॑సతే శ॒గ్ధి స్తోమా॑య పూర్వ్య .. 8.003.11
శ॒గ్ధీ నో॑ అ॒స్య యద్ధ॑ పౌ॒రమావి॑థ॒ ధియ॑ ఇంద్ర॒ సిషా॑సతః .
శ॒గ్ధి యథా॒ రుశ॑మం॒ శ్యావ॑కం॒ కృప॒మింద్ర॒ ప్రావః॒ స్వ॑ర్ణరం .. 8.003.12
కన్నవ్యో॑ అత॒సీనాం॑ తు॒రో గృ॑ణీత॒ మర్త్యః॑ .
న॒హీ న్వ॑స్య మహి॒మాన॑మింద్రి॒యం స్వ॑ర్గృ॒ణంత॑ ఆన॒శుః .. 8.003.13
కదు॑ స్తు॒వంత॑ ఋతయంత దే॒వత॒ ఋషిః॒ కో విప్ర॑ ఓహతే .
క॒దా హవం॑ మఘవన్నింద్ర సున్వ॒తః కదు॑ స్తువ॒త ఆ గ॑మః .. 8.003.14
ఉదు॒ త్యే మధు॑మత్తమా॒ గిరః॒ స్తోమా॑స ఈరతే .
స॒త్రా॒జితో॑ ధన॒సా అక్షి॑తోతయో వాజ॒యంతో॒ రథా॑ ఇవ .. 8.003.15
కణ్వా॑ ఇవ॒ భృగ॑వః॒ సూర్యా॑ ఇవ॒ విశ్వ॒మిద్ధీ॒తమా॑నశుః .
ఇంద్రం॒ స్తోమే॑భిర్మ॒హయం॑త ఆ॒యవః॑ ప్రి॒యమే॑ధాసో అస్వరన్ .. 8.003.16
యు॒క్ష్వా హి వృ॑త్రహంతమ॒ హరీ॑ ఇంద్ర పరా॒వతః॑ .
అ॒ర్వా॒చీ॒నో మ॑ఘవ॒న్సోమ॑పీతయ ఉ॒గ్ర ఋ॒ష్వేభి॒రా గ॑హి .. 8.003.17
ఇ॒మే హి తే॑ కా॒రవో॑ వావ॒శుర్ధి॒యా విప్రా॑సో మే॒ధసా॑తయే .
స త్వం నో॑ మఘవన్నింద్ర గిర్వణో వే॒నో న శృ॑ణుధీ॒ హవం॑ .. 8.003.18
నిరిం॑ద్ర బృహ॒తీభ్యో॑ వృ॒త్రం ధను॑భ్యో అస్ఫురః .
నిరర్బు॑దస్య॒ మృగ॑యస్య మా॒యినో॒ నిః పర్వ॑తస్య॒ గా ఆ॑జః .. 8.003.19
నిర॒గ్నయో॑ రురుచు॒ర్నిరు॒ సూర్యో॒ నిః సోమ॑ ఇంద్రి॒యో రసః॑ .
నిరం॒తరి॑క్షాదధమో మ॒హామహిం॑ కృ॒షే తదిం॑ద్ర॒ పౌంస్యం॑ .. 8.003.20
యం మే॒ దురింద్రో॑ మ॒రుతః॒ పాక॑స్థామా॒ కౌర॑యాణః .
విశ్వే॑షాం॒ త్మనా॒ శోభి॑ష్ఠ॒ముపే॑వ ది॒వి ధావ॑మానం .. 8.003.21
రోహి॑తం మే॒ పాక॑స్థామా సు॒ధురం॑ కక్ష్య॒ప్రాం .
అదా॑ద్రా॒యో వి॒బోధ॑నం .. 8.003.22
యస్మా॑ అ॒న్యే దశ॒ ప్రతి॒ ధురం॒ వహం॑తి॒ వహ్న॑యః .
అస్తం॒ వయో॒ న తుగ్ర్యం॑ .. 8.003.23
ఆ॒త్మా పి॒తుస్త॒నూర్వాస॑ ఓజో॒దా అ॒భ్యంజ॑నం .
తు॒రీయ॒మిద్రోహి॑తస్య॒ పాక॑స్థామానం భో॒జం దా॒తార॑మబ్రవం .. 8.003.24

యదిం॑ద్ర॒ ప్రాగపా॒గుద॒ఙ్న్య॑గ్వా హూ॒యసే॒ నృభిః॑ .
సిమా॑ పు॒రూ నృషూ॑తో అ॒స్యాన॒వేఽసి॑ ప్రశర్ధ తు॒ర్వశే॑ .. 8.004.01
యద్వా॒ రుమే॒ రుశ॑మే॒ శ్యావ॑కే॒ కృప॒ ఇంద్ర॑ మా॒దయ॑సే॒ సచా॑ .
కణ్వా॑సస్త్వా॒ బ్రహ్మ॑భిః॒ స్తోమ॑వాహస॒ ఇంద్రా య॑చ్ఛం॒త్యా గ॑హి .. 8.004.02
యథా॑ గౌ॒రో అ॒పా కృ॒తం తృష్య॒న్నేత్యవేరి॑ణం .
ఆ॒పి॒త్వే నః॑ ప్రపి॒త్వే తూయ॒మా గ॑హి॒ కణ్వే॑షు॒ సు సచా॒ పిబ॑ .. 8.004.03
మందం॑తు త్వా మఘవన్నిం॒ద్రేంద॑వో రాధో॒దేయా॑య సున్వ॒తే .
ఆ॒ముష్యా॒ సోమ॑మపిబశ్చ॒మూ సు॒తం జ్యేష్ఠం॒ తద్ద॑ధిషే॒ సహః॑ .. 8.004.04
ప్ర చ॑క్రే॒ సహ॑సా॒ సహో॑ బ॒భంజ॑ మ॒న్యుమోజ॑సా .
విశ్వే॑ త ఇంద్ర పృతనా॒యవో॑ యహో॒ ని వృ॒క్షా ఇ॑వ యేమిరే .. 8.004.05
స॒హస్రే॑ణేవ సచతే యవీ॒యుధా॒ యస్త॒ ఆన॒ళుప॑స్తుతిం .
పు॒త్రం ప్రా॑వ॒ర్గం కృ॑ణుతే సు॒వీర్యే॑ దా॒శ్నోతి॒ నమ॑ఉక్తిభిః .. 8.004.06
మా భే॑మ॒ మా శ్ర॑మిష్మో॒గ్రస్య॑ స॒ఖ్యే తవ॑ .
మ॒హత్తే॒ వృష్ణో॑ అభి॒చక్ష్యం॑ కృ॒తం పశ్యే॑మ తు॒ర్వశం॒ యదుం॑ .. 8.004.07
స॒వ్యామను॑ స్ఫి॒గ్యం॑ వావసే॒ వృషా॒ న దా॒నో అ॑స్య రోషతి .
మధ్వా॒ సంపృ॑క్తాః సార॒ఘేణ॑ ధే॒నవ॒స్తూయ॒మేహి॒ ద్రవా॒ పిబ॑ .. 8.004.08
అ॒శ్వీ ర॒థీ సు॑రూ॒ప ఇద్గోమా॒ఀ ఇదిం॑ద్ర తే॒ సఖా॑ .
శ్వా॒త్ర॒భాజా॒ వయ॑సా సచతే॒ సదా॑ చం॒ద్రో యా॑తి స॒భాముప॑ .. 8.004.09
ఋశ్యో॒ న తృష్య॑న్నవ॒పాన॒మా గ॑హి॒ పిబా॒ సోమం॒ వశా॒ఀ అను॑ .
ని॒మేఘ॑మానో మఘవంది॒వేది॑వ॒ ఓజి॑ష్ఠం దధిషే॒ సహః॑ .. 8.004.10
అధ్వ॑ర్యో ద్రా॒వయా॒ త్వం సోమ॒మింద్రః॑ పిపాసతి .
ఉప॑ నూ॒నం యు॑యుజే॒ వృష॑ణా॒ హరీ॒ ఆ చ॑ జగామ వృత్ర॒హా .. 8.004.11
స్వ॒యం చి॒త్స మ॑న్యతే॒ దాశు॑రి॒ర్జనో॒ యత్రా॒ సోమ॑స్య తృం॒పసి॑ .
ఇ॒దం తే॒ అన్నం॒ యుజ్యం॒ సము॑క్షితం॒ తస్యేహి॒ ప్ర ద్ర॑వా॒ పిబ॑ .. 8.004.12
ర॒థే॒ష్ఠాయా॑ధ్వర్యవః॒ సోమ॒మింద్రా॑య సోతన .
అధి॑ బ్ర॒ధ్నస్యాద్ర॑యో॒ వి చ॑క్షతే సు॒న్వంతో॑ దా॒శ్వ॑ధ్వరం .. 8.004.13
ఉప॑ బ్ర॒ధ్నం వా॒వాతా॒ వృష॑ణా॒ హరీ॒ ఇంద్ర॑మ॒పసు॑ వక్షతః .
అ॒ర్వాంచం॑ త్వా॒ సప్త॑యోఽధ్వర॒శ్రియో॒ వహం॑తు॒ సవ॒నేదుప॑ .. 8.004.14
ప్ర పూ॒షణం॑ వృణీమహే॒ యుజ్యా॑య పురూ॒వసుం॑ .
స శ॑క్ర శిక్ష పురుహూత నో ధి॒యా తుజే॑ రా॒యే వి॑మోచన .. 8.004.15
సం నః॑ శిశీహి భు॒రిజో॑రివ క్షు॒రం రాస్వ॑ రా॒యో వి॑మోచన .
త్వే తన్నః॑ సు॒వేద॑ము॒స్రియం॒ వసు॒ యం త్వం హి॒నోషి॒ మర్త్యం॑ .. 8.004.16
వేమి॑ త్వా పూషన్నృం॒జసే॒ వేమి॒ స్తోత॑వ ఆఘృణే .
న తస్య॑ వే॒మ్యర॑ణం॒ హి తద్వ॑సో స్తు॒షే ప॒జ్రాయ॒ సామ్నే॑ .. 8.004.17
పరా॒ గావో॒ యవ॑సం॒ కచ్చి॑దాఘృణే॒ నిత్యం॒ రేక్ణో॑ అమర్త్య .
అ॒స్మాకం॑ పూషన్నవి॒తా శి॒వో భ॑వ॒ మంహి॑ష్ఠో॒ వాజ॑సాతయే .. 8.004.18
స్థూ॒రం రాధః॑ శ॒తాశ్వం॑ కురుం॒గస్య॒ దివి॑ష్టిషు .
రాజ్ఞ॑స్త్వే॒షస్య॑ సు॒భగ॑స్య రా॒తిషు॑ తు॒ర్వశే॑ష్వమన్మహి .. 8.004.19
ధీ॒భిః సా॒తాని॑ కా॒ణ్వస్య॑ వా॒జినః॑ ప్రి॒యమే॑ధైర॒భిద్యు॑భిః .
ష॒ష్టిం స॒హస్రాను॒ నిర్మ॑జామజే॒ నిర్యూ॒థాని॒ గవా॒మృషిః॑ .. 8.004.20
వృ॒క్షాశ్చి॑న్మే అభిపి॒త్వే అ॑రారణుః .
గాం భ॑జంత మే॒హనాశ్వం॑ భజంత మే॒హనా॑ .. 8.004.21

దూ॒రాది॒హేవ॒ యత్స॒త్య॑రు॒ణప్సు॒రశి॑శ్వితత్ .
వి భా॒నుం వి॒శ్వధా॑తనత్ .. 8.005.01
నృ॒వద్ద॑స్రా మనో॒యుజా॒ రథే॑న పృథు॒పాజ॑సా .
సచే॑థే అశ్వినో॒షసం॑ .. 8.005.02
యు॒వాభ్యాం॑ వాజినీవసూ॒ ప్రతి॒ స్తోమా॑ అదృక్షత .
వాచం॑ దూ॒తో యథో॑హిషే .. 8.005.03
పు॒రు॒ప్రి॒యా ణ॑ ఊ॒తయే॑ పురుమం॒ద్రా పు॑రూ॒వసూ॑ .
స్తు॒షే కణ్వా॑సో అ॒శ్వినా॑ .. 8.005.04
మంహి॑ష్ఠా వాజ॒సాత॑మే॒షయం॑తా శు॒భస్పతీ॑ .
గంతా॑రా దా॒శుషో॑ గృ॒హం .. 8.005.05
తా సు॑దే॒వాయ॑ దా॒శుషే॑ సుమే॒ధామవి॑తారిణీం .
ఘృ॒తైర్గవ్యూ॑తిముక్షతం .. 8.005.06
ఆ నః॒ స్తోమ॒ముప॑ ద్ర॒వత్తూయం॑ శ్యే॒నేభి॑రా॒శుభిః॑ .
యా॒తమశ్వే॑భిరశ్వినా .. 8.005.07
యేభి॑స్తి॒స్రః ప॑రా॒వతో॑ ది॒వో విశ్వా॑ని రోచ॒నా .
త్రీఀర॒క్తూన్ప॑రి॒దీయ॑థః .. 8.005.08
ఉ॒త నో॒ గోమ॑తీ॒రిష॑ ఉ॒త సా॒తీర॑హర్విదా .
వి ప॒థః సా॒తయే॑ సితం .. 8.005.09
ఆ నో॒ గోమం॑తమశ్వినా సు॒వీరం॑ సు॒రథం॑ ర॒యిం .
వో॒ళ్హమశ్వా॑వతీ॒రిషః॑ .. 8.005.10
వా॒వృ॒ధా॒నా శు॑భస్పతీ దస్రా॒ హిర॑ణ్యవర్తనీ .
పిబ॑తం సో॒మ్యం మధు॑ .. 8.005.11
అ॒స్మభ్యం॑ వాజినీవసూ మ॒ఘవ॑ద్భ్యశ్చ స॒ప్రథః॑ .
ఛ॒ర్దిర్యం॑త॒మదా॑భ్యం .. 8.005.12
ని షు బ్రహ్మ॒ జనా॑నాం॒ యావి॑ష్టం॒ తూయ॒మా గ॑తం .
మో ష్వ1॒॑న్యాఀ ఉపా॑రతం .. 8.005.13
అ॒స్య పి॑బతమశ్వినా యు॒వం మద॑స్య॒ చారు॑ణః .
మధ్వో॑ రా॒తస్య॑ ధిష్ణ్యా .. 8.005.14
అ॒స్మే ఆ వ॑హతం ర॒యిం శ॒తవం॑తం సహ॒స్రిణం॑ .
పు॒రు॒క్షుం వి॒శ్వధా॑యసం .. 8.005.15
పు॒రు॒త్రా చి॒ద్ధి వాం॑ నరా వి॒హ్వయం॑తే మనీ॒షిణః॑ .
వా॒ఘద్భి॑రశ్వి॒నా గ॑తం .. 8.005.16
జనా॑సో వృ॒క్తబ॑ర్హిషో హ॒విష్మం॑తో అరం॒కృతః॑ .
యు॒వాం హ॑వంతే అశ్వినా .. 8.005.17
అ॒స్మాక॑మ॒ద్య వా॑మ॒యం స్తోమో॒ వాహి॑ష్ఠో॒ అంత॑మః .
యు॒వాభ్యాం॑ భూత్వశ్వినా .. 8.005.18
యో హ॑ వాం॒ మధు॑నో॒ దృతి॒రాహి॑తో రథ॒చర్ష॑ణే .
తతః॑ పిబతమశ్వినా .. 8.005.19
తేన॑ నో వాజినీవసూ॒ పశ్వే॑ తో॒కాయ॒ శం గవే॑ .
వహ॑తం॒ పీవ॑రీ॒రిషః॑ .. 8.005.20
ఉ॒త నో॑ ది॒వ్యా ఇష॑ ఉ॒త సింధూ॑ఀరహర్విదా .
అప॒ ద్వారే॑వ వర్షథః .. 8.005.21
క॒దా వాం॑ తౌ॒గ్ర్యో వి॑ధత్సము॒ద్రే జ॑హి॒తో న॑రా .
యద్వాం॒ రథో॒ విభి॒ష్పతా॑త్ .. 8.005.22
యు॒వం కణ్వా॑య నాసత్యా॒ ఋపి॑రిప్తాయ హ॒ర్మ్యే .
శశ్వ॑దూ॒తీర్ద॑శస్యథః .. 8.005.23
తాభి॒రా యా॑తమూ॒తిభి॒ర్నవ్య॑సీభిః సుశ॒స్తిభిః॑ .
యద్వాం॑ వృషణ్వసూ హు॒వే .. 8.005.24
యథా॑ చి॒త్కణ్వ॒మావ॑తం ప్రి॒యమే॑ధముపస్తు॒తం .
అత్రిం॑ శిం॒జార॑మశ్వినా .. 8.005.25
యథో॒త కృత్వ్యే॒ ధనేం॒ఽశుం గోష్వ॒గస్త్యం॑ .
యథా॒ వాజే॑షు॒ సోభ॑రిం .. 8.005.26
ఏ॒తావ॑ద్వాం వృషణ్వసూ॒ అతో॑ వా॒ భూయో॑ అశ్వినా .
గృ॒ణంతః॑ సు॒మ్నమీ॑మహే .. 8.005.27
రథం॒ హిర॑ణ్యవంధురం॒ హిర॑ణ్యాభీశుమశ్వినా .
ఆ హి స్థాథో॑ దివి॒స్పృశం॑ .. 8.005.28
హి॒ర॒ణ్యయీ॑ వాం॒ రభి॑రీ॒షా అక్షో॑ హిర॒ణ్యయః॑ .
ఉ॒భా చ॒క్రా హి॑ర॒ణ్యయా॑ .. 8.005.29
తేన॑ నో వాజినీవసూ పరా॒వత॑శ్చి॒దా గ॑తం .
ఉపే॒మాం సు॑ష్టు॒తిం మమ॑ .. 8.005.30
ఆ వ॑హేథే పరా॒కాత్పూ॒ర్వీర॒శ్నంతా॑వశ్వినా .
ఇషో॒ దాసీ॑రమర్త్యా .. 8.005.31
ఆ నో॑ ద్యు॒మ్నైరా శ్రవో॑భి॒రా రా॒యా యా॑తమశ్వినా .
పురు॑శ్చంద్రా॒ నాస॑త్యా .. 8.005.32
ఏహ వాం॑ ప్రుషి॒తప్స॑వో॒ వయో॑ వహంతు ప॒ర్ణినః॑ .
అచ్ఛా॑ స్వధ్వ॒రం జనం॑ .. 8.005.33
రథం॑ వా॒మను॑గాయసం॒ య ఇ॒షా వర్త॑తే స॒హ .
న చ॒క్రమ॒భి బా॑ధతే .. 8.005.34
హి॒ర॒ణ్యయే॑న॒ రథే॑న ద్ర॒వత్పా॑ణిభి॒రశ్వైః॑ .
ధీజ॑వనా॒ నాస॑త్యా .. 8.005.35
యు॒వం మృ॒గం జా॑గృ॒వాంసం॒ స్వద॑థో వా వృషణ్వసూ .
తా నః॑ పృంక్తమి॒షా ర॒యిం .. 8.005.36
తా మే॑ అశ్వినా సనీ॒నాం వి॒ద్యాతం॒ నవా॑నాం .
యథా॑ చిచ్చై॒ద్యః క॒శుః శ॒తముష్ట్రా॑నాం॒ దద॑త్స॒హస్రా॒ దశ॒ గోనాం॑ .. 8.005.37
యో మే॒ హిర॑ణ్యసందృశో॒ దశ॒ రాజ్ఞో॒ అమం॑హత .
అ॒ధ॒స్ప॒దా ఇచ్చై॒ద్యస్య॑ కృ॒ష్టయ॑శ్చర్మ॒మ్నా అ॒భితో॒ జనాః॑ .. 8.005.38
మాకి॑రే॒నా ప॒థా గా॒ద్యేనే॒మే యంతి॑ చే॒దయః॑ .
అ॒న్యో నేత్సూ॒రిరోహ॑తే భూరి॒దావ॑త్తరో॒ జనః॑ .. 8.005.39

మ॒హాఀ ఇంద్రో॒ య ఓజ॑సా ప॒ర్జన్యో॑ వృష్టి॒మాఀ ఇ॑వ .
స్తోమై॑ర్వ॒త్సస్య॑ వావృధే .. 8.006.01
ప్ర॒జామృ॒తస్య॒ పిప్ర॑తః॒ ప్ర యద్భరం॑త॒ వహ్న॑యః .
విప్రా॑ ఋ॒తస్య॒ వాహ॑సా .. 8.006.02
కణ్వా॒ ఇంద్రం॒ యదక్ర॑త॒ స్తోమై॑ర్య॒జ్ఞస్య॒ సాధ॑నం .
జా॒మి బ్రు॑వత॒ ఆయు॑ధం .. 8.006.03
సమ॑స్య మ॒న్యవే॒ విశో॒ విశ్వా॑ నమంత కృ॒ష్టయః॑ .
స॒ము॒ద్రాయే॑వ॒ సింధ॑వః .. 8.006.04
ఓజ॒స్తద॑స్య తిత్విష ఉ॒భే యత్స॒మవ॑ర్తయత్ .
ఇంద్ర॒శ్చర్మే॑వ॒ రోద॑సీ .. 8.006.05
వి చి॑ద్వృ॒త్రస్య॒ దోధ॑తో॒ వజ్రే॑ణ శ॒తప॑ర్వణా .
శిరో॑ బిభేద వృ॒ష్ణినా॑ .. 8.006.06
ఇ॒మా అ॒భి ప్ర ణో॑నుమో వి॒పామగ్రే॑షు ధీ॒తయః॑ .
అ॒గ్నేః శో॒చిర్న ది॒ద్యుతః॑ .. 8.006.07
గుహా॑ స॒తీరుప॒ త్మనా॒ ప్ర యచ్ఛోచం॑త ధీ॒తయః॑ .
కణ్వా॑ ఋ॒తస్య॒ ధార॑యా .. 8.006.08
ప్ర తమిం॑ద్ర నశీమహి ర॒యిం గోమం॑తమ॒శ్వినం॑ .
ప్ర బ్రహ్మ॑ పూ॒ర్వచి॑త్తయే .. 8.006.09
అ॒హమిద్ధి పి॒తుష్పరి॑ మే॒ధామృ॒తస్య॑ జ॒గ్రభ॑ .
అ॒హం సూర్య॑ ఇవాజని .. 8.006.10
అ॒హం ప్ర॒త్నేన॒ మన్మ॑నా॒ గిరః॑ శుంభామి కణ్వ॒వత్ .
యేనేంద్రః॒ శుష్మ॒మిద్ద॒ధే .. 8.006.11
యే త్వామిం॑ద్ర॒ న తు॑ష్టు॒వురృష॑యో॒ యే చ॑ తుష్టు॒వుః .
మమేద్వ॑ర్ధస్వ॒ సుష్టు॑తః .. 8.006.12
యద॑స్య మ॒న్యురధ్వ॑నీ॒ద్వి వృ॒త్రం ప॑ర్వ॒శో రు॒జన్ .
అ॒పః స॑ము॒ద్రమైర॑యత్ .. 8.006.13
ని శుష్ణ॑ ఇంద్ర ధర్ణ॒సిం వజ్రం॑ జఘంథ॒ దస్య॑వి .
వృషా॒ హ్యు॑గ్ర శృణ్వి॒షే .. 8.006.14
న ద్యావ॒ ఇంద్ర॒మోజ॑సా॒ నాంతరి॑క్షాణి వ॒జ్రిణం॑ .
న వి॑వ్యచంత॒ భూమ॑యః .. 8.006.15
యస్త॑ ఇంద్ర మ॒హీర॒పః స్త॑భూ॒యమా॑న॒ ఆశ॑యత్ .
ని తం పద్యా॑సు శిశ్నథః .. 8.006.16
య ఇ॒మే రోద॑సీ మ॒హీ స॑మీ॒చీ స॒మజ॑గ్రభీత్ .
తమో॑భిరింద్ర॒ తం గు॑హః .. 8.006.17
య ఇం॑ద్ర॒ యత॑యస్త్వా॒ భృగ॑వో॒ యే చ॑ తుష్టు॒వుః .
మమేదు॑గ్ర శ్రుధీ॒ హవం॑ .. 8.006.18
ఇ॒మాస్త॑ ఇంద్ర॒ పృశ్న॑యో ఘృ॒తం దు॑హత ఆ॒శిరం॑ .
ఏ॒నామృ॒తస్య॑ పి॒ప్యుషీః॑ .. 8.006.19
యా ఇం॑ద్ర ప్ర॒స్వ॑స్త్వా॒సా గర్భ॒మచ॑క్రిరన్ .
పరి॒ ధర్మే॑వ॒ సూర్యం॑ .. 8.006.20
త్వామిచ్ఛ॑వసస్పతే॒ కణ్వా॑ ఉ॒క్థేన॑ వావృధుః .
త్వాం సు॒తాస॒ ఇంద॑వః .. 8.006.21
తవేదిం॑ద్ర॒ ప్రణీ॑తిషూ॒త ప్రశ॑స్తిరద్రివః .
య॒జ్ఞో వి॑తంత॒సాయ్యః॑ .. 8.006.22
ఆ న॑ ఇంద్ర మ॒హీమిషం॒ పురం॒ న ద॑ర్షి॒ గోమ॑తీం .
ఉ॒త ప్ర॒జాం సు॒వీర్యం॑ .. 8.006.23
ఉ॒త త్యదా॒శ్వశ్వ్యం॒ యదిం॑ద్ర॒ నాహు॑షీ॒ష్వా .
అగ్రే॑ వి॒క్షు ప్ర॒దీద॑యత్ .. 8.006.24
అ॒భి వ్ర॒జం న త॑త్నిషే॒ సూర॑ ఉపా॒కచ॑క్షసం .
యదిం॑ద్ర మృ॒ళయా॑సి నః .. 8.006.25
యదం॒గ త॑విషీ॒యస॒ ఇంద్ర॑ ప్ర॒రాజ॑సి క్షి॒తీః .
మ॒హాఀ అ॑పా॒ర ఓజ॑సా .. 8.006.26
తం త్వా॑ హ॒విష్మ॑తీ॒ర్విశ॒ ఉప॑ బ్రువత ఊ॒తయే॑ .
ఉ॒రు॒జ్రయ॑స॒మిందు॑భిః .. 8.006.27
ఉ॒ప॒హ్వ॒రే గి॑రీ॒ణాం సం॑గ॒థే చ॑ న॒దీనాం॑ .
ధి॒యా విప్రో॑ అజాయత .. 8.006.28
అతః॑ సము॒ద్రము॒ద్వత॑శ్చికి॒త్వాఀ అవ॑ పశ్యతి .
యతో॑ విపా॒న ఏజ॑తి .. 8.006.29
ఆదిత్ప్ర॒త్నస్య॒ రేత॑సో॒ జ్యోతి॑ష్పశ్యంతి వాస॒రం .
ప॒రో యది॒ధ్యతే॑ ది॒వా .. 8.006.30
కణ్వా॑స ఇంద్ర తే మ॒తిం విశ్వే॑ వర్ధంతి॒ పౌంస్యం॑ .
ఉ॒తో శ॑విష్ఠ॒ వృష్ణ్యం॑ .. 8.006.31
ఇ॒మాం మ॑ ఇంద్ర సుష్టు॒తిం జు॒షస్వ॒ ప్ర సు మామ॑వ .
ఉ॒త ప్ర వ॑ర్ధయా మ॒తిం .. 8.006.32
ఉ॒త బ్ర॑హ్మ॒ణ్యా వ॒యం తుభ్యం॑ ప్రవృద్ధ వజ్రివః .
విప్రా॑ అతక్ష్మ జీ॒వసే॑ .. 8.006.33
అ॒భి కణ్వా॑ అనూష॒తాపో॒ న ప్ర॒వతా॑ య॒తీః .
ఇంద్రం॒ వన॑న్వతీ మ॒తిః .. 8.006.34
ఇంద్ర॑ము॒క్థాని॑ వావృధుః సము॒ద్రమి॑వ॒ సింధ॑వః .
అను॑త్తమన్యుమ॒జరం॑ .. 8.006.35
ఆ నో॑ యాహి పరా॒వతో॒ హరి॑భ్యాం హర్య॒తాభ్యాం॑ .
ఇ॒మమిం॑ద్ర సు॒తం పి॑బ .. 8.006.36
త్వామిద్వృ॑త్రహంతమ॒ జనా॑సో వృ॒క్తబ॑ర్హిషః .
హవం॑తే॒ వాజ॑సాతయే .. 8.006.37
అను॑ త్వా॒ రోద॑సీ ఉ॒భే చ॒క్రం న వ॒ర్త్యేత॑శం .
అను॑ సువా॒నాస॒ ఇంద॑వః .. 8.006.38
మంద॑స్వా॒ సు స్వ॑ర్ణర ఉ॒తేంద్ర॑ శర్య॒ణావ॑తి .
మత్స్వా॒ వివ॑స్వతో మ॒తీ .. 8.006.39
వా॒వృ॒ధా॒న ఉప॒ ద్యవి॒ వృషా॑ వ॒జ్ర్య॑రోరవీత్ .
వృ॒త్ర॒హా సో॑మ॒పాత॑మః .. 8.006.40
ఋషి॒ర్హి పూ॑ర్వ॒జా అస్యేక॒ ఈశా॑న॒ ఓజ॑సా .
ఇంద్ర॑ చోష్కూ॒యసే॒ వసు॑ .. 8.006.41
అ॒స్మాకం॑ త్వా సు॒తాఀ ఉప॑ వీ॒తపృ॑ష్ఠా అ॒భి ప్రయః॑ .
శ॒తం వ॑హంతు॒ హర॑యః .. 8.006.42
ఇ॒మాం సు పూ॒ర్వ్యాం ధియం॒ మధో॑ర్ఘృ॒తస్య॑ పి॒ప్యుషీం॑ .
కణ్వా॑ ఉ॒క్థేన॑ వావృధుః .. 8.006.43
ఇంద్ర॒మిద్విమ॑హీనాం॒ మేధే॑ వృణీత॒ మర్త్యః॑ .
ఇంద్రం॑ సని॒ష్యురూ॒తయే॑ .. 8.006.44
అ॒ర్వాంచం॑ త్వా పురుష్టుత ప్రి॒యమే॑ధస్తుతా॒ హరీ॑ .
సో॒మ॒పేయా॑య వక్షతః .. 8.006.45
శ॒తమ॒హం తి॒రింది॑రే స॒హస్రం॒ పర్శా॒వా ద॑దే .
రాధాం॑సి॒ యాద్వా॑నాం .. 8.006.46
త్రీణి॑ శ॒తాన్యర్వ॑తాం స॒హస్రా॒ దశ॒ గోనాం॑ .
ద॒దుష్ప॒జ్రాయ॒ సామ్నే॑ .. 8.006.47
ఉదా॑నట్ కకు॒హో దివ॒ముష్ట్రాం॑చతు॒ర్యుజో॒ దద॑త్ .
శ్రవ॑సా॒ యాద్వం॒ జనం॑ .. 8.006.48

ప్ర యద్వ॑స్త్రి॒ష్టుభ॒మిషం॒ మరు॑తో॒ విప్రో॒ అక్ష॑రత్ .
వి పర్వ॑తేషు రాజథ .. 8.007.01
యదం॒గ త॑విషీయవో॒ యామం॑ శుభ్రా॒ అచి॑ధ్వం .
ని పర్వ॑తా అహాసత .. 8.007.02
ఉదీ॑రయంత వా॒యుభి॑ర్వా॒శ్రాసః॒ పృశ్ని॑మాతరః .
ధు॒క్షంత॑ పి॒ప్యుషీ॒మిషం॑ .. 8.007.03
వపం॑తి మ॒రుతో॒ మిహం॒ ప్ర వే॑పయంతి॒ పర్వ॑తాన్ .
యద్యామం॒ యాంతి॑ వా॒యుభిః॑ .. 8.007.04
ని యద్యామా॑య వో గి॒రిర్ని సింధ॑వో॒ విధ॑ర్మణే .
మ॒హే శుష్మా॑య యేమి॒రే .. 8.007.05
యు॒ష్మాఀ ఉ॒ నక్త॑మూ॒తయే॑ యు॒ష్మాందివా॑ హవామహే .
యు॒ష్మాన్ప్ర॑య॒త్య॑ధ్వ॒రే .. 8.007.06
ఉదు॒ త్యే అ॑రు॒ణప్స॑వశ్చి॒త్రా యామే॑భిరీరతే .
వా॒శ్రా అధి॒ ష్ణునా॑ ది॒వః .. 8.007.07
సృ॒జంతి॑ ర॒శ్మిమోజ॑సా॒ పంథాం॒ సూర్యా॑య॒ యాత॑వే .
తే భా॒నుభి॒ర్వి త॑స్థిరే .. 8.007.08
ఇ॒మాం మే॑ మరుతో॒ గిర॑మి॒మం స్తోమ॑మృభుక్షణః .
ఇ॒మం మే॑ వనతా॒ హవం॑ .. 8.007.09
త్రీణి॒ సరాం॑సి॒ పృశ్న॑యో దుదు॒హ్రే వ॒జ్రిణే॒ మధు॑ .
ఉత్సం॒ కవం॑ధము॒ద్రిణం॑ .. 8.007.10
మరు॑తో॒ యద్ధ॑ వో ది॒వః సు॑మ్నా॒యంతో॒ హవా॑మహే .
ఆ తూ న॒ ఉప॑ గంతన .. 8.007.11
యూ॒యం హి ష్ఠా సు॑దానవో॒ రుద్రా॑ ఋభుక్షణో॒ దమే॑ .
ఉ॒త ప్రచే॑తసో॒ మదే॑ .. 8.007.12
ఆ నో॑ ర॒యిం మ॑ద॒చ్యుతం॑ పురు॒క్షుం వి॒శ్వధా॑యసం .
ఇయ॑ర్తా మరుతో ది॒వః .. 8.007.13
అధీ॑వ॒ యద్గి॑రీ॒ణాం యామం॑ శుభ్రా॒ అచి॑ధ్వం .
సు॒వా॒నైర్మం॑దధ్వ॒ ఇందు॑భిః .. 8.007.14
ఏ॒తావ॑తశ్చిదేషాం సు॒మ్నం భి॑క్షేత॒ మర్త్యః॑ .
అదా॑భ్యస్య॒ మన్మ॑భిః .. 8.007.15
యే ద్ర॒ప్సా ఇ॑వ॒ రోద॑సీ॒ ధమం॒త్యను॑ వృ॒ష్టిభిః॑ .
ఉత్సం॑ దు॒హంతో॒ అక్షి॑తం .. 8.007.16
ఉదు॑ స్వా॒నేభి॑రీరత॒ ఉద్రథై॒రుదు॑ వా॒యుభిః॑ .
ఉత్స్తోమైః॒ పృశ్ని॑మాతరః .. 8.007.17
యేనా॒వ తు॒ర్వశం॒ యదుం॒ యేన॒ కణ్వం॑ ధన॒స్పృతం॑ .
రా॒యే సు తస్య॑ ధీమహి .. 8.007.18
ఇ॒మా ఉ॑ వః సుదానవో ఘృ॒తం న పి॒ప్యుషీ॒రిషః॑ .
వర్ధా॑న్కా॒ణ్వస్య॒ మన్మ॑భిః .. 8.007.19
క్వ॑ నూ॒నం సు॑దానవో॒ మద॑థా వృక్తబర్హిషః .
బ్ర॒హ్మా కో వః॑ సపర్యతి .. 8.007.20
న॒హి ష్మ॒ యద్ధ॑ వః పు॒రా స్తోమే॑భిర్వృక్తబర్హిషః .
శర్ధా॑ఀ ఋ॒తస్య॒ జిన్వ॑థ .. 8.007.21
సము॒ త్యే మ॑హ॒తీర॒పః సం క్షో॒ణీ సము॒ సూర్యం॑ .
సం వజ్రం॑ పర్వ॒శో ద॑ధుః .. 8.007.22
వి వృ॒త్రం ప॑ర్వ॒శో య॑యు॒ర్వి పర్వ॑తాఀ అరా॒జినః॑ .
చ॒క్రా॒ణా వృష్ణి॒ పౌంస్యం॑ .. 8.007.23
అను॑ త్రి॒తస్య॒ యుధ్య॑తః॒ శుష్మ॑మావన్ను॒త క్రతుం॑ .
అన్వింద్రం॑ వృత్ర॒తూర్యే॑ .. 8.007.24
వి॒ద్యుద్ధ॑స్తా అ॒భిద్య॑వః॒ శిప్రాః॑ శీ॒ర్షన్హి॑ర॒ణ్యయీః॑ .
శు॒భ్రా వ్యం॑జత శ్రి॒యే .. 8.007.25
ఉ॒శనా॒ యత్ప॑రా॒వత॑ ఉ॒క్ష్ణో రంధ్ర॒మయా॑తన .
ద్యౌర్న చ॑క్రదద్భి॒యా .. 8.007.26
ఆ నో॑ మ॒ఖస్య॑ దా॒వనేఽశ్వై॒ర్హిర॑ణ్యపాణిభిః .
దేవా॑స॒ ఉప॑ గంతన .. 8.007.27
యదే॑షాం॒ పృష॑తీ॒ రథే॒ ప్రష్టి॒ర్వహ॑తి॒ రోహి॑తః .
యాంతి॑ శు॒భ్రా రి॒ణన్న॒పః .. 8.007.28
సు॒షోమే॑ శర్య॒ణావ॑త్యార్జీ॒కే ప॒స్త్యా॑వతి .
య॒యుర్నిచ॑క్రయా॒ నరః॑ .. 8.007.29
క॒దా గ॑చ్ఛాథ మరుత ఇ॒త్థా విప్రం॒ హవ॑మానం .
మా॒ర్డీ॒కేభి॒ర్నాధ॑మానం .. 8.007.30
కద్ధ॑ నూ॒నం క॑ధప్రియో॒ యదింద్ర॒మజ॑హాతన .
కో వః॑ సఖి॒త్వ ఓ॑హతే .. 8.007.31
స॒హో షు ణో॒ వజ్ర॑హస్తైః॒ కణ్వా॑సో అ॒గ్నిం మ॒రుద్భిః॑ .
స్తు॒షే హిర॑ణ్యవాశీభిః .. 8.007.32
ఓ షు వృష్ణః॒ ప్రయ॑జ్యూ॒నా నవ్య॑సే సువి॒తాయ॑ .
వ॒వృ॒త్యాం చి॒త్రవా॑జాన్ .. 8.007.33
గి॒రయ॑శ్చి॒న్ని జి॑హతే॒ పర్శా॑నాసో॒ మన్య॑మానాః .
పర్వ॑తాశ్చి॒న్ని యే॑మిరే .. 8.007.34
ఆక్ష్ణ॒యావా॑నో వహంత్యం॒తరి॑క్షేణ॒ పత॑తః .
ధాతా॑రః స్తువ॒తే వయః॑ .. 8.007.35
అ॒గ్నిర్హి జాని॑ పూ॒ర్వ్యశ్ఛందో॒ న సూరో॑ అ॒ర్చిషా॑ .
తే భా॒నుభి॒ర్వి త॑స్థిరే .. 8.007.36

ఆ నో॒ విశ్వా॑భిరూ॒తిభి॒రశ్వి॑నా॒ గచ్ఛ॑తం యు॒వం .
దస్రా॒ హిర॑ణ్యవర్తనీ॒ పిబ॑తం సో॒మ్యం మధు॑ .. 8.008.01
ఆ నూ॒నం యా॑తమశ్వినా॒ రథే॑న॒ సూర్య॑త్వచా .
భుజీ॒ హిర॑ణ్యపేశసా॒ కవీ॒ గంభీ॑రచేతసా .. 8.008.02
ఆ యా॑తం॒ నహు॑ష॒స్పర్యాంతరి॑క్షాత్సువృ॒క్తిభిః॑ .
పిబా॑థో అశ్వినా॒ మధు॒ కణ్వా॑నాం॒ సవ॑నే సు॒తం .. 8.008.03
ఆ నో॑ యాతం ది॒వస్పర్యాంతరి॑క్షాదధప్రియా .
పు॒త్రః కణ్వ॑స్య వామి॒హ సు॒షావ॑ సో॒మ్యం మధు॑ .. 8.008.04
ఆ నో॑ యాత॒ముప॑శ్రు॒త్యశ్వి॑నా॒ సోమ॑పీతయే .
స్వాహా॒ స్తోమ॑స్య వర్ధనా॒ ప్ర క॑వీ ధీ॒తిభి॑ర్నరా .. 8.008.05
యచ్చి॒ద్ధి వాం॑ పు॒ర ఋష॑యో జుహూ॒రేఽవ॑సే నరా .
ఆ యా॑తమశ్వి॒నా గ॑త॒ముపే॒మాం సు॑ష్టు॒తిం మమ॑ .. 8.008.06
ది॒వశ్చి॑ద్రోచ॒నాదధ్యా నో॑ గంతం స్వర్విదా .
ధీ॒భిర్వ॑త్సప్రచేతసా॒ స్తోమే॑భిర్హవనశ్రుతా .. 8.008.07
కిమ॒న్యే పర్యా॑సతే॒ఽస్మత్స్తోమే॑భిర॒శ్వినా॑ .
పు॒త్రః కణ్వ॑స్య వా॒మృషి॑ర్గీ॒ర్భిర్వ॒త్సో అ॑వీవృధత్ .. 8.008.08
ఆ వాం॒ విప్ర॑ ఇ॒హావ॒సేఽహ్వ॒త్స్తోమే॑భిరశ్వినా .
అరి॑ప్రా॒ వృత్ర॑హంతమా॒ తా నో॑ భూతం మయో॒భువా॑ .. 8.008.09
ఆ యద్వాం॒ యోష॑ణా॒ రథ॒మతి॑ష్ఠద్వాజినీవసూ .
విశ్వా॑న్యశ్వినా యు॒వం ప్ర ధీ॒తాన్య॑గచ్ఛతం .. 8.008.10
అతః॑ స॒హస్ర॑నిర్ణిజా॒ రథే॒నా యా॑తమశ్వినా .
వ॒త్సో వాం॒ మధు॑మ॒ద్వచోఽశం॑సీత్కా॒వ్యః క॒విః .. 8.008.11
పు॒రు॒మం॒ద్రా పు॑రూ॒వసూ॑ మనో॒తరా॑ రయీ॒ణాం .
స్తోమం॑ మే అ॒శ్వినా॑వి॒మమ॒భి వహ్నీ॑ అనూషాతాం .. 8.008.12
ఆ నో॒ విశ్వా॑న్యశ్వినా ధ॒త్తం రాధాం॒స్యహ్ర॑యా .
కృ॒తం న॑ ఋ॒త్వియా॑వతో॒ మా నో॑ రీరధతం ని॒దే .. 8.008.13
యన్నా॑సత్యా పరా॒వతి॒ యద్వా॒ స్థో అధ్యంబ॑రే .
అతః॑ స॒హస్ర॑నిర్ణిజా॒ రథే॒నా యా॑తమశ్వినా .. 8.008.14
యో వాం॑ నాసత్యా॒వృషి॑ర్గీ॒ర్భిర్వ॒త్సో అవీ॑వృధత్ .
తస్మై॑ స॒హస్ర॑నిర్ణిజ॒మిషం॑ ధత్తం ఘృత॒శ్చుతం॑ .. 8.008.15
ప్రాస్మా॒ ఊర్జం॑ ఘృత॒శ్చుత॒మశ్వి॑నా॒ యచ్ఛ॑తం యు॒వం .
యో వాం॑ సు॒మ్నాయ॑ తు॒ష్టవ॑ద్వసూ॒యాద్దా॑నునస్పతీ .. 8.008.16
ఆ నో॑ గంతం రిశాదసే॒మం స్తోమం॑ పురుభుజా .
కృ॒తం నః॑ సు॒శ్రియో॑ నరే॒మా దా॑తమ॒భిష్ట॑యే .. 8.008.17
ఆ వాం॒ విశ్వా॑భిరూ॒తిభిః॑ ప్రి॒యమే॑ధా అహూషత .
రాజం॑తావధ్వ॒రాణా॒మశ్వి॑నా॒ యామ॑హూతిషు .. 8.008.18
ఆ నో॑ గంతం మయో॒భువాశ్వి॑నా శం॒భువా॑ యు॒వం .
యో వాం॑ విపన్యూ ధీ॒తిభి॑ర్గీ॒ర్భిర్వ॒త్సో అవీ॑వృధత్ .. 8.008.19
యాభిః॒ కణ్వం॒ మేధా॑తిథిం॒ యాభి॒ర్వశం॒ దశ॑వ్రజం .
యాభి॒ర్గోశ॑ర్య॒మావ॑తం॒ తాభి॑ర్నోఽవతం నరా .. 8.008.20
యాభి॑ర్నరా త్ర॒సద॑స్యు॒మావ॑తం॒ కృత్వ్యే॒ ధనే॑ .
తాభిః॒ ష్వ1॒॑స్మాఀ అ॑శ్వినా॒ ప్రావ॑తం॒ వాజ॑సాతయే .. 8.008.21
ప్ర వాం॒ స్తోమాః॑ సువృ॒క్తయో॒ గిరో॑ వర్ధంత్వశ్వినా .
పురు॑త్రా॒ వృత్ర॑హంతమా॒ తా నో॑ భూతం పురు॒స్పృహా॑ .. 8.008.22
త్రీణి॑ ప॒దాన్య॒శ్వినో॑రా॒విః సాంతి॒ గుహా॑ ప॒రః .
క॒వీ ఋ॒తస్య॒ పత్మ॑భిర॒ర్వాగ్జీ॒వేభ్య॒స్పరి॑ .. 8.008.23

ఆ నూ॒నమ॑శ్వినా యు॒వం వ॒త్సస్య॑ గంత॒మవ॑సే .
ప్రాస్మై॑ యచ్ఛతమవృ॒కం పృ॒థు చ్ఛ॒ర్దిర్యు॑యు॒తం యా అరా॑తయః .. 8.009.01
యదం॒తరి॑క్షే॒ యద్ది॒వి యత్పంచ॒ మాను॑షా॒ఀ అను॑ .
నృ॒మ్ణం తద్ధ॑త్తమశ్వినా .. 8.009.02
యే వాం॒ దంసాం॑స్యశ్వినా॒ విప్రా॑సః పరిమామృ॒శుః .
ఏ॒వేత్కా॒ణ్వస్య॑ బోధతం .. 8.009.03
అ॒యం వాం॑ ఘ॒ర్మో అ॑శ్వినా॒ స్తోమే॑న॒ పరి॑ షిచ్యతే .
అ॒యం సోమో॒ మధు॑మాన్వాజినీవసూ॒ యేన॑ వృ॒త్రం చికే॑తథః .. 8.009.04
యద॒ప్సు యద్వన॒స్పతౌ॒ యదోష॑ధీషు పురుదంససా కృ॒తం .
తేన॑ మావిష్టమశ్వినా .. 8.009.05
యన్నా॑సత్యా భుర॒ణ్యథో॒ యద్వా॑ దేవ భిష॒జ్యథః॑ .
అ॒యం వాం॑ వ॒త్సో మ॒తిభి॒ర్న విం॑ధతే హ॒విష్మం॑తం॒ హి గచ్ఛ॑థః .. 8.009.06
ఆ నూ॒నమ॒శ్వినో॒రృషిః॒ స్తోమం॑ చికేత వా॒మయా॑ .
ఆ సోమం॒ మధు॑మత్తమం ఘ॒ర్మం సిం॑చా॒దథ॑ర్వణి .. 8.009.07
ఆ నూ॒నం ర॒ఘువ॑ర్తనిం॒ రథం॑ తిష్ఠాథో అశ్వినా .
ఆ వాం॒ స్తోమా॑ ఇ॒మే మమ॒ నభో॒ న చు॑చ్యవీరత .. 8.009.08
యద॒ద్య వాం॑ నాసత్యో॒క్థైరా॑చుచ్యువీ॒మహి॑ .
యద్వా॒ వాణీ॑భిరశ్వినే॒వేత్కా॒ణ్వస్య॑ బోధతం .. 8.009.09
యద్వాం॑ క॒క్షీవా॑ఀ ఉ॒త యద్వ్య॑శ్వ॒ ఋషి॒ర్యద్వాం॑ దీ॒ర్ఘత॑మా జు॒హావ॑ .
పృథీ॒ యద్వాం॑ వై॒న్యః సాద॑నేష్వే॒వేదతో॑ అశ్వినా చేతయేథాం .. 8.009.10
యా॒తం ఛ॑ర్ది॒ష్పా ఉ॒త నః॑ పర॒స్పా భూ॒తం జ॑గ॒త్పా ఉ॒త న॑స్తనూ॒పా .
వ॒ర్తిస్తో॒కాయ॒ తన॑యాయ యాతం .. 8.009.11
యదింద్రే॑ణ స॒రథం॑ యా॒థో అ॑శ్వినా॒ యద్వా॑ వా॒యునా॒ భవ॑థః॒ సమో॑కసా .
యదా॑ది॒త్యేభి॑రృ॒భుభిః॑ స॒జోష॑సా॒ యద్వా॒ విష్ణో॑ర్వి॒క్రమ॑ణేషు॒ తిష్ఠ॑థః .. 8.009.12
యద॒ద్యాశ్వినా॑వ॒హం హు॒వేయ॒ వాజ॑సాతయే .
యత్పృ॒త్సు తు॒ర్వణే॒ సహ॒స్తచ్ఛ్రేష్ఠ॑మ॒శ్వినో॒రవః॑ .. 8.009.13
ఆ నూ॒నం యా॑తమశ్వినే॒మా హ॒వ్యాని॑ వాం హి॒తా .
ఇ॒మే సోమా॑సో॒ అధి॑ తు॒ర్వశే॒ యదా॑వి॒మే కణ్వే॑షు వా॒మథ॑ .. 8.009.14
యన్నా॑సత్యా పరా॒కే అ॑ర్వా॒కే అస్తి॑ భేష॒జం .
తేన॑ నూ॒నం వి॑మ॒దాయ॑ ప్రచేతసా ఛ॒ర్దిర్వ॒త్సాయ॑ యచ్ఛతం .. 8.009.15
అభు॑త్స్యు॒ ప్ర దే॒వ్యా సా॒కం వా॒చాహమ॒శ్వినోః॑ .
వ్యా॑వర్దే॒వ్యా మ॒తిం వి రా॒తిం మర్త్యే॑భ్యః .. 8.009.16
ప్ర బో॑ధయోషో అ॒శ్వినా॒ ప్ర దే॑వి సూనృతే మహి .
ప్ర య॑జ్ఞహోతరాను॒షక్ప్ర మదా॑య॒ శ్రవో॑ బృ॒హత్ .. 8.009.17
యదు॑షో॒ యాసి॑ భా॒నునా॒ సం సూర్యే॑ణ రోచసే .
ఆ హా॒యమ॒శ్వినో॒ రథో॑ వ॒ర్తిర్యా॑తి నృ॒పాయ్యం॑ .. 8.009.18
యదాపీ॑తాసో అం॒శవో॒ గావో॒ న దు॒హ్ర ఊధ॑భిః .
యద్వా॒ వాణీ॒రనూ॑షత॒ ప్ర దే॑వ॒యంతో॑ అ॒శ్వినా॑ .. 8.009.19
ప్ర ద్యు॒మ్నాయ॒ ప్ర శవ॑సే॒ ప్ర నృ॒షాహ్యా॑య॒ శర్మ॑ణే .
ప్ర దక్షా॑య ప్రచేతసా .. 8.009.20
యన్నూ॒నం ధీ॒భిర॑శ్వినా పి॒తుర్యోనా॑ ని॒షీద॑థః .
యద్వా॑ సు॒మ్నేభి॑రుక్థ్యా .. 8.009.21

యత్స్థో దీ॒ర్ఘప్ర॑సద్మని॒ యద్వా॒దో రో॑చ॒నే ది॒వః .
యద్వా॑ సము॒ద్రే అధ్యాకృ॑తే గృ॒హేఽత॒ ఆ యా॑తమశ్వినా .. 8.010.01
యద్వా॑ య॒జ్ఞం మన॑వే సమ్మిమి॒క్షథు॑రే॒వేత్కా॒ణ్వస్య॑ బోధతం .
బృహ॒స్పతిం॒ విశ్వాం॑దే॒వాఀ అ॒హం హు॑వ॒ ఇంద్రా॒విష్ణూ॑ అ॒శ్వినా॑వాశు॒హేష॑సా .. 8.010.02
త్యా న్వ1॒॑శ్వినా॑ హువే సు॒దంస॑సా గృ॒భే కృ॒తా .
యయో॒రస్తి॒ ప్ర ణః॑ స॒ఖ్యం దే॒వేష్వధ్యాప్యం॑ .. 8.010.03
యయో॒రధి॒ ప్ర య॒జ్ఞా అ॑సూ॒రే సంతి॑ సూ॒రయః॑ .
తా య॒జ్ఞస్యా॑ధ్వ॒రస్య॒ ప్రచే॑తసా స్వ॒ధాభి॒ర్యా పిబ॑తః సో॒మ్యం మధు॑ .. 8.010.04
యద॒ద్యాశ్వి॑నా॒వపా॒గ్యత్ప్రాక్స్థో వా॑జినీవసూ .
యద్ద్రు॒హ్యవ్యన॑వి తు॒ర్వశే॒ యదౌ॑ హు॒వే వా॒మథ॒ మా గ॑తం .. 8.010.05
యదం॒తరి॑క్షే॒ పత॑థః పురుభుజా॒ యద్వే॒మే రోద॑సీ॒ అను॑ .
యద్వా॑ స్వ॒ధాభి॑రధి॒తిష్ఠ॑థో॒ రథ॒మత॒ ఆ యా॑తమశ్వినా .. 8.010.06

త్వమ॑గ్నే వ్రత॒పా అ॑సి దే॒వ ఆ మర్త్యే॒ష్వా .
త్వం య॒జ్ఞేష్వీడ్యః॑ .. 8.011.01
త్వమ॑సి ప్ర॒శస్యో॑ వి॒దథే॑షు సహంత్య .
అగ్నే॑ ర॒థీర॑ధ్వ॒రాణాం॑ .. 8.011.02
స త్వమ॒స్మదప॒ ద్విషో॑ యుయో॒ధి జా॑తవేదః .
అదే॑వీరగ్నే॒ అరా॑తీః .. 8.011.03
అంతి॑ చి॒త్సంత॒మహ॑ య॒జ్ఞం మర్త॑స్య రి॒పోః .
నోప॑ వేషి జాతవేదః .. 8.011.04
మర్తా॒ అమ॑ర్త్యస్య తే॒ భూరి॒ నామ॑ మనామహే .
విప్రా॑సో జా॒తవే॑దసః .. 8.011.05
విప్రం॒ విప్రా॒సోఽవ॑సే దే॒వం మర్తా॑స ఊ॒తయే॑ .
అ॒గ్నిం గీ॒ర్భిర్హ॑వామహే .. 8.011.06
ఆ తే॑ వ॒త్సో మనో॑ యమత్పర॒మాచ్చి॑త్స॒ధస్థా॑త్ .
అగ్నే॒ త్వాంకా॑మయా గి॒రా .. 8.011.07
పు॒రు॒త్రా హి స॒దృఙ్ఙసి॒ విశో॒ విశ్వా॒ అను॑ ప్ర॒భుః .
స॒మత్సు॑ త్వా హవామహే .. 8.011.08
స॒మత్స్వ॒గ్నిమవ॑సే వాజ॒యంతో॑ హవామహే .
వాజే॑షు చి॒త్రరా॑ధసం .. 8.011.09
ప్ర॒త్నో హి క॒మీడ్యో॑ అధ్వ॒రేషు॑ స॒నాచ్చ॒ హోతా॒ నవ్య॑శ్చ॒ సత్సి॑ .
స్వాం చా॑గ్నే త॒న్వం॑ పి॒ప్రయ॑స్వా॒స్మభ్యం॑ చ॒ సౌభ॑గ॒మా య॑జస్వ .. 8.011.10

య ఇం॑ద్ర సోమ॒పాత॑మో॒ మదః॑ శవిష్ఠ॒ చేత॑తి .
యేనా॒ హంసి॒ న్య1॒॑త్రిణం॒ తమీ॑మహే .. 8.012.01
యేనా॒ దశ॑గ్వ॒మధ్రి॑గుం వే॒పయం॑తం॒ స్వ॑ర్ణరం .
యేనా॑ సము॒ద్రమావి॑థా॒ తమీ॑మహే .. 8.012.02
యేన॒ సింధుం॑ మ॒హీర॒పో రథా॑ఀ ఇవ ప్రచో॒దయః॑ .
పంథా॑మృ॒తస్య॒ యాత॑వే॒ తమీ॑మహే .. 8.012.03
ఇ॒మం స్తోమ॑మ॒భిష్ట॑యే ఘృ॒తం న పూ॒తమ॑ద్రివః .
యేనా॒ ను స॒ద్య ఓజ॑సా వ॒వక్షి॑థ .. 8.012.04
ఇ॒మం జు॑షస్వ గిర్వణః సము॒ద్ర ఇ॑వ పిన్వతే .
ఇంద్ర॒ విశ్వా॑భిరూ॒తిభి॑ర్వ॒వక్షి॑థ .. 8.012.05
యో నో॑ దే॒వః ప॑రా॒వతః॑ సఖిత్వ॒నాయ॑ మామ॒హే .
ది॒వో న వృ॒ష్టిం ప్ర॒థయ॑న్వ॒వక్షి॑థ .. 8.012.06
వ॒వ॒క్షుర॑స్య కే॒తవో॑ ఉ॒త వజ్రో॒ గభ॑స్త్యోః .
యత్సూర్యో॒ న రోద॑సీ॒ అవ॑ర్ధయత్ .. 8.012.07
యది॑ ప్రవృద్ధ సత్పతే స॒హస్రం॑ మహి॒షాఀ అఘః॑ .
ఆదిత్త॑ ఇంద్రి॒యం మహి॒ ప్ర వా॑వృధే .. 8.012.08
ఇంద్రః॒ సూర్య॑స్య ర॒శ్మిభి॒ర్న్య॑ర్శసా॒నమో॑షతి .
అ॒గ్నిర్వనే॑వ సాస॒హిః ప్ర వా॑వృధే .. 8.012.09
ఇ॒యం త॑ ఋ॒త్వియా॑వతీ ధీ॒తిరే॑తి॒ నవీ॑యసీ .
స॒ప॒ర్యంతీ॑ పురుప్రి॒యా మిమీ॑త॒ ఇత్ .. 8.012.10
గర్భో॑ య॒జ్ఞస్య॑ దేవ॒యుః క్రతుం॑ పునీత ఆను॒షక్ .
స్తోమై॒రింద్ర॑స్య వావృధే॒ మిమీ॑త॒ ఇత్ .. 8.012.11
స॒నిర్మి॒త్రస్య॑ పప్రథ॒ ఇంద్రః॒ సోమ॑స్య పీ॒తయే॑ .
ప్రాచీ॒ వాశీ॑వ సున్వ॒తే మిమీ॑త॒ ఇత్ .. 8.012.12
యం విప్రా॑ ఉ॒క్థవా॑హసోఽభిప్రమం॒దురా॒యవః॑ .
ఘృ॒తం న పి॑ప్య ఆ॒సన్యృ॒తస్య॒ యత్ .. 8.012.13
ఉ॒త స్వ॒రాజే॒ అది॑తిః॒ స్తోమ॒మింద్రా॑య జీజనత్ .
పు॒రు॒ప్ర॒శ॒స్తమూ॒తయ॑ ఋ॒తస్య॒ యత్ .. 8.012.14
అ॒భి వహ్న॑య ఊ॒తయేఽనూ॑షత॒ ప్రశ॑స్తయే .
న దే॑వ॒ వివ్ర॑తా॒ హరీ॑ ఋ॒తస్య॒ యత్ .. 8.012.15
యత్సోమ॑మింద్ర॒ విష్ణ॑వి॒ యద్వా॑ ఘ త్రి॒త ఆ॒ప్త్యే .
యద్వా॑ మ॒రుత్సు॒ మంద॑సే॒ సమిందు॑భిః .. 8.012.16
యద్వా॑ శక్ర పరా॒వతి॑ సము॒ద్రే అధి॒ మంద॑సే .
అ॒స్మాక॒మిత్సు॒తే ర॑ణా॒ సమిందు॑భిః .. 8.012.17
యద్వాసి॑ సున్వ॒తో వృ॒ధో యజ॑మానస్య సత్పతే .
ఉ॒క్థే వా॒ యస్య॒ రణ్య॑సి॒ సమిందు॑భిః .. 8.012.18
దే॒వందే॑వం॒ వోఽవ॑స॒ ఇంద్ర॑మింద్రం గృణీ॒షణి॑ .
అధా॑ య॒జ్ఞాయ॑ తు॒ర్వణే॒ వ్యా॑నశుః .. 8.012.19
య॒జ్ఞేభి॑ర్య॒జ్ఞవా॑హసం॒ సోమే॑భిః సోమ॒పాత॑మం .
హోత్రా॑భి॒రింద్రం॑ వావృధు॒ర్వ్యా॑నశుః .. 8.012.20
మ॒హీర॑స్య॒ ప్రణీ॑తయః పూ॒ర్వీరు॒త ప్రశ॑స్తయః .
విశ్వా॒ వసూ॑ని దా॒శుషే॒ వ్యా॑నశుః .. 8.012.21
ఇంద్రం॑ వృ॒త్రాయ॒ హంత॑వే దే॒వాసో॑ దధిరే పు॒రః .
ఇంద్రం॒ వాణీ॑రనూషతా॒ సమోజ॑సే .. 8.012.22
మ॒హాంతం॑ మహి॒నా వ॒యం స్తోమే॑భిర్హవన॒శ్రుతం॑ .
అ॒ర్కైర॒భి ప్ర ణో॑నుమః॒ సమోజ॑సే .. 8.012.23
న యం వి॑వి॒క్తో రోద॑సీ॒ నాంతరి॑క్షాణి వ॒జ్రిణం॑ .
అమా॒దిద॑స్య తిత్విషే॒ సమోజ॑సః .. 8.012.24
యదిం॑ద్ర పృత॒నాజ్యే॑ దే॒వాస్త్వా॑ దధి॒రే పు॒రః .
ఆదిత్తే॑ హర్య॒తా హరీ॑ వవక్షతుః .. 8.012.25
య॒దా వృ॒త్రం న॑దీ॒వృతం॒ శవ॑సా వజ్రి॒న్నవ॑ధీః .
ఆదిత్తే॑ హర్య॒తా హరీ॑ వవక్షతుః .. 8.012.26
య॒దా తే॒ విష్ణు॒రోజ॑సా॒ త్రీణి॑ ప॒దా వి॑చక్ర॒మే .
ఆదిత్తే॑ హర్య॒తా హరీ॑ వవక్షతుః .. 8.012.27
య॒దా తే॑ హర్య॒తా హరీ॑ వావృ॒ధాతే॑ ది॒వేది॑వే .
ఆదిత్తే॒ విశ్వా॒ భువ॑నాని యేమిరే .. 8.012.28
య॒దా తే॒ మారు॑తీ॒ర్విశ॒స్తుభ్య॑మింద్ర నియేమి॒రే .
ఆదిత్తే॒ విశ్వా॒ భువ॑నాని యేమిరే .. 8.012.29
య॒దా సూర్య॑మ॒ముం ది॒వి శు॒క్రం జ్యోతి॒రధా॑రయః .
ఆదిత్తే॒ విశ్వా॒ భువ॑నాని యేమిరే .. 8.012.30
ఇ॒మాం త॑ ఇంద్ర సుష్టు॒తిం విప్ర॑ ఇయర్తి ధీ॒తిభిః॑ .
జా॒మిం ప॒దేవ॒ పిప్ర॑తీం॒ ప్రాధ్వ॒రే .. 8.012.31
యద॑స్య॒ ధామ॑ని ప్రి॒యే స॑మీచీ॒నాసో॒ అస్వ॑రన్ .
నాభా॑ య॒జ్ఞస్య॑ దో॒హనా॒ ప్రాధ్వ॒రే .. 8.012.32
సు॒వీర్యం॒ స్వశ్వ్యం॑ సు॒గవ్య॑మింద్ర దద్ధి నః .
హోతే॑వ పూ॒ర్వచి॑త్తయే॒ ప్రాధ్వ॒రే .. 8.012.33

ఇంద్రః॑ సు॒తేషు॒ సోమే॑షు॒ క్రతుం॑ పునీత ఉ॒క్థ్యం॑ .
వి॒దే వృ॒ధస్య॒ దక్ష॑సో మ॒హాన్హి షః .. 8.013.01
స ప్ర॑థ॒మే వ్యో॑మని దే॒వానాం॒ సద॑నే వృ॒ధః .
సు॒పా॒రః సు॒శ్రవ॑స్తమః॒ సమ॑ప్సు॒జిత్ .. 8.013.02
తమ॑హ్వే॒ వాజ॑సాతయ॒ ఇంద్రం॒ భరా॑య శు॒ష్మిణం॑ .
భవా॑ నః సు॒మ్నే అంత॑మః॒ సఖా॑ వృ॒ధే .. 8.013.03
ఇ॒యం త॑ ఇంద్ర గిర్వణో రా॒తిః క్ష॑రతి సున్వ॒తః .
మం॒దా॒నో అ॒స్య బ॒ర్హిషో॒ వి రా॑జసి .. 8.013.04
నూ॒నం తదిం॑ద్ర దద్ధి నో॒ యత్త్వా॑ సు॒న్వంత॒ ఈమ॑హే .
ర॒యిం న॑శ్చి॒త్రమా భ॑రా స్వ॒ర్విదం॑ .. 8.013.05
స్తో॒తా యత్తే॒ విచ॑ర్షణిరతిప్రశ॒ర్ధయ॒ద్గిరః॑ .
వ॒యా ఇ॒వాను॑ రోహతే జు॒షంత॒ యత్ .. 8.013.06
ప్ర॒త్న॒వజ్జ॑నయా॒ గిరః॑ శృణు॒ధీ జ॑రి॒తుర్హవం॑ .
మదే॑మదే వవక్షిథా సు॒కృత్వ॑నే .. 8.013.07
క్రీళం॑త్యస్య సూ॒నృతా॒ ఆపో॒ న ప్ర॒వతా॑ య॒తీః .
అ॒యా ధి॒యా య ఉ॒చ్యతే॒ పతి॑ర్ది॒వః .. 8.013.08
ఉ॒తో పతి॒ర్య ఉ॒చ్యతే॑ కృష్టీ॒నామేక॒ ఇద్వ॒శీ .
న॒మో॒వృ॒ధైర॑వ॒స్యుభిః॑ సు॒తే ర॑ణ .. 8.013.09
స్తు॒హి శ్రు॒తం వి॑ప॒శ్చితం॒ హరీ॒ యస్య॑ ప్రస॒క్షిణా॑ .
గంతా॑రా దా॒శుషో॑ గృ॒హం న॑మ॒స్వినః॑ .. 8.013.10
తూ॒తు॒జా॒నో మ॑హేమ॒తేఽశ్వే॑భిః ప్రుషి॒తప్సు॑భిః .
ఆ యా॑హి య॒జ్ఞమా॒శుభిః॒ శమిద్ధి తే॑ .. 8.013.11
ఇంద్ర॑ శవిష్ఠ సత్పతే ర॒యిం గృ॒ణత్సు॑ ధారయ .
శ్రవః॑ సూ॒రిభ్యో॑ అ॒మృతం॑ వసుత్వ॒నం .. 8.013.12
హవే॑ త్వా॒ సూర॒ ఉది॑తే॒ హవే॑ మ॒ధ్యంది॑నే ది॒వః .
జు॒షా॒ణ ఇం॑ద్ర॒ సప్తి॑భిర్న॒ ఆ గ॑హి .. 8.013.13
ఆ తూ గ॑హి॒ ప్ర తు ద్ర॑వ॒ మత్స్వా॑ సు॒తస్య॒ గోమ॑తః .
తంతుం॑ తనుష్వ పూ॒ర్వ్యం యథా॑ వి॒దే .. 8.013.14
యచ్ఛ॒క్రాసి॑ పరా॒వతి॒ యద॑ర్వా॒వతి॑ వృత్రహన్ .
యద్వా॑ సము॒ద్రే అంధ॑సోఽవి॒తేద॑సి .. 8.013.15
ఇంద్రం॑ వర్ధంతు నో॒ గిర॒ ఇంద్రం॑ సు॒తాస॒ ఇంద॑వః .
ఇంద్రే॑ హ॒విష్మ॑తీ॒ర్విశో॑ అరాణిషుః .. 8.013.16
తమిద్విప్రా॑ అవ॒స్యవః॑ ప్ర॒వత్వ॑తీభిరూ॒తిభిః॑ .
ఇంద్రం॑ క్షో॒ణీర॑వర్ధయన్వ॒యా ఇ॑వ .. 8.013.17
త్రిక॑ద్రుకేషు॒ చేత॑నం దే॒వాసో॑ య॒జ్ఞమ॑త్నత .
తమిద్వ॑ర్ధంతు నో॒ గిరః॑ స॒దావృ॑ధం .. 8.013.18
స్తో॒తా యత్తే॒ అను॑వ్రత ఉ॒క్థాన్యృ॑తు॒థా ద॒ధే .
శుచిః॑ పావ॒క ఉ॑చ్యతే॒ సో అద్భు॑తః .. 8.013.19
తదిద్రు॒ద్రస్య॑ చేతతి య॒హ్వం ప్ర॒త్నేషు॒ ధామ॑సు .
మనో॒ యత్రా॒ వి తద్ద॒ధుర్విచే॑తసః .. 8.013.20
యది॑ మే స॒ఖ్యమా॒వర॑ ఇ॒మస్య॑ పా॒హ్యంధ॑సః .
యేన॒ విశ్వా॒ అతి॒ ద్విషో॒ అతా॑రిమ .. 8.013.21
క॒దా త॑ ఇంద్ర గిర్వణః స్తో॒తా భ॑వాతి॒ శంత॑మః .
క॒దా నో॒ గవ్యే॒ అశ్వ్యే॒ వసౌ॑ దధః .. 8.013.22
ఉ॒త తే॒ సుష్టు॑తా॒ హరీ॒ వృష॑ణా వహతో॒ రథం॑ .
అ॒జు॒ర్యస్య॑ మ॒దింత॑మం॒ యమీమ॑హే .. 8.013.23
తమీ॑మహే పురుష్టు॒తం య॒హ్వం ప్ర॒త్నాభి॑రూ॒తిభిః॑ .
ని బ॒ర్హిషి॑ ప్రి॒యే స॑ద॒దధ॑ ద్వి॒తా .. 8.013.24
వర్ధ॑స్వా॒ సు పు॑రుష్టుత॒ ఋషి॑ష్టుతాభిరూ॒తిభిః॑ .
ధు॒క్షస్వ॑ పి॒ప్యుషీ॒మిష॒మవా॑ చ నః .. 8.013.25
ఇంద్ర॒ త్వమ॑వి॒తేద॑సీ॒త్థా స్తు॑వ॒తో అ॑ద్రివః .
ఋ॒తాది॑యర్మి తే॒ ధియం॑ మనో॒యుజం॑ .. 8.013.26
ఇ॒హ త్యా స॑ధ॒మాద్యా॑ యుజా॒నః సోమ॑పీతయే .
హరీ॑ ఇంద్ర ప్ర॒తద్వ॑సూ అ॒భి స్వ॑ర .. 8.013.27
అ॒భి స్వ॑రంతు॒ యే తవ॑ రు॒ద్రాసః॑ సక్షత॒ శ్రియం॑ .
ఉ॒తో మ॒రుత్వ॑తీ॒ర్విశో॑ అ॒భి ప్రయః॑ .. 8.013.28
ఇ॒మా అ॑స్య॒ ప్రతూ॑ర్తయః ప॒దం జు॑షంత॒ యద్ది॒వి .
నాభా॑ య॒జ్ఞస్య॒ సం ద॑ధు॒ర్యథా॑ వి॒దే .. 8.013.29
అ॒యం దీ॒ర్ఘాయ॒ చక్ష॑సే॒ ప్రాచి॑ ప్రయ॒త్య॑ధ్వ॒రే .
మిమీ॑తే య॒జ్ఞమా॑ను॒షగ్వి॒చక్ష్య॑ .. 8.013.30
వృషా॒యమిం॑ద్ర తే॒ రథ॑ ఉ॒తో తే॒ వృష॑ణా॒ హరీ॑ .
వృషా॒ త్వం శ॑తక్రతో॒ వృషా॒ హవః॑ .. 8.013.31
వృషా॒ గ్రావా॒ వృషా॒ మదో॒ వృషా॒ సోమో॑ అ॒యం సు॒తః .
వృషా॑ య॒జ్ఞో యమిన్వ॑సి॒ వృషా॒ హవః॑ .. 8.013.32
వృషా॑ త్వా॒ వృష॑ణం హువే॒ వజ్రిం॑చి॒త్రాభి॑రూ॒తిభిః॑ .
వా॒వంథ॒ హి ప్రతి॑ష్టుతిం॒ వృషా॒ హవః॑ .. 8.013.33

యదిం॑ద్రా॒హం యథా॒ త్వమీశీ॑య॒ వస్వ॒ ఏక॒ ఇత్ .
స్తో॒తా మే॒ గోష॑ఖా స్యాత్ .. 8.014.01
శిక్షే॑యమస్మై॒ దిత్సే॑యం॒ శచీ॑పతే మనీ॒షిణే॑ .
యద॒హం గోప॑తిః॒ స్యాం .. 8.014.02
ధే॒నుష్ట॑ ఇంద్ర సూ॒నృతా॒ యజ॑మానాయ సున్వ॒తే .
గామశ్వం॑ పి॒ప్యుషీ॑ దుహే .. 8.014.03
న తే॑ వ॒ర్తాస్తి॒ రాధ॑స॒ ఇంద్ర॑ దే॒వో న మర్త్యః॑ .
యద్దిత్స॑సి స్తు॒తో మ॒ఘం .. 8.014.04
య॒జ్ఞ ఇంద్ర॑మవర్ధయ॒ద్యద్భూమిం॒ వ్యవ॑ర్తయత్ .
చ॒క్రా॒ణ ఓ॑ప॒శం ది॒వి .. 8.014.05
వా॒వృ॒ధా॒నస్య॑ తే వ॒యం విశ్వా॒ ధనా॑ని జి॒గ్యుషః॑ .
ఊ॒తిమిం॒ద్రా వృ॑ణీమహే .. 8.014.06
వ్య1॒॑న్తరి॑క్షమతిర॒న్మదే॒ సోమ॑స్య రోచ॒నా .
ఇంద్రో॒ యదభి॑నద్వ॒లం .. 8.014.07
ఉద్గా ఆ॑జ॒దంగి॑రోభ్య ఆ॒విష్కృ॒ణ్వన్గుహా॑ స॒తీః .
అ॒ర్వాంచం॑ నునుదే వ॒లం .. 8.014.08
ఇంద్రే॑ణ రోచ॒నా ది॒వో దృ॒ళ్హాని॑ దృంహి॒తాని॑ చ .
స్థి॒రాణి॒ న ప॑రా॒ణుదే॑ .. 8.014.09
అ॒పామూ॒ర్మిర్మద॑న్నివ॒ స్తోమ॑ ఇంద్రాజిరాయతే .
వి తే॒ మదా॑ అరాజిషుః .. 8.014.10
త్వం హి స్తో॑మ॒వర్ధ॑న॒ ఇంద్రాస్యు॑క్థ॒వర్ధ॑నః .
స్తో॒తౄ॒ణాము॒త భ॑ద్ర॒కృత్ .. 8.014.11
ఇంద్ర॒మిత్కే॒శినా॒ హరీ॑ సోమ॒పేయా॑య వక్షతః .
ఉప॑ య॒జ్ఞం సు॒రాధ॑సం .. 8.014.12
అ॒పాం ఫేనే॑న॒ నము॑చేః॒ శిర॑ ఇం॒ద్రోద॑వర్తయః .
విశ్వా॒ యదజ॑యః॒ స్పృధః॑ .. 8.014.13
మా॒యాభి॑రు॒త్సిసృ॑ప్సత॒ ఇంద్ర॒ ద్యామా॒రురు॑క్షతః .
అవ॒ దస్యూ॑ఀరధూనుథాః .. 8.014.14
అ॒సు॒న్వామిం॑ద్ర సం॒సదం॒ విషూ॑చీం॒ వ్య॑నాశయః .
సో॒మ॒పా ఉత్త॑రో॒ భవ॑న్ .. 8.014.15

తమ్వ॒భి ప్ర గా॑యత పురుహూ॒తం పు॑రుష్టు॒తం .
ఇంద్రం॑ గీ॒ర్భిస్త॑వి॒షమా వి॑వాసత .. 8.015.01
యస్య॑ ద్వి॒బర్హ॑సో బృ॒హత్సహో॑ దా॒ధార॒ రోద॑సీ .
గి॒రీఀరజ్రా॑ఀ అ॒పః స్వ॑ర్వృషత్వ॒నా .. 8.015.02
స రా॑జసి పురుష్టుత॒ఀ ఏకో॑ వృ॒త్రాణి॑ జిఘ్నసే .
ఇంద్ర॒ జైత్రా॑ శ్రవ॒స్యా॑ చ॒ యంత॑వే .. 8.015.03
తం తే॒ మదం॑ గృణీమసి॒ వృష॑ణం పృ॒త్సు సా॑స॒హిం .
ఉ॒ లో॒క॒కృ॒త్నుమ॑ద్రివో హరి॒శ్రియం॑ .. 8.015.04
యేన॒ జ్యోతీం॑ష్యా॒యవే॒ మన॑వే చ వి॒వేది॑థ .
మం॒దా॒నో అ॒స్య బ॒ర్హిషో॒ వి రా॑జసి .. 8.015.05
తద॒ద్యా చి॑త్త ఉ॒క్థినోఽను॑ ష్టువంతి పూ॒ర్వథా॑ .
వృష॑పత్నీర॒పో జ॑యా ది॒వేది॑వే .. 8.015.06
తవ॒ త్యదిం॑ద్రి॒యం బృ॒హత్తవ॒ శుష్మ॑ము॒త క్రతుం॑ .
వజ్రం॑ శిశాతి ధి॒షణా॒ వరే॑ణ్యం .. 8.015.07
తవ॒ ద్యౌరిం॑ద్ర॒ పౌంస్యం॑ పృథి॒వీ వ॑ర్ధతి॒ శ్రవః॑ .
త్వామాపః॒ పర్వ॑తాసశ్చ హిన్విరే .. 8.015.08
త్వాం విష్ణు॑ర్బృ॒హన్క్షయో॑ మి॒త్రో గృ॑ణాతి॒ వరు॑ణః .
త్వాం శర్ధో॑ మద॒త్యను॒ మారు॑తం .. 8.015.09
త్వం వృషా॒ జనా॑నాం॒ మంహి॑ష్ఠ ఇంద్ర జజ్ఞిషే .
స॒త్రా విశ్వా॑ స్వప॒త్యాని॑ దధిషే .. 8.015.10
స॒త్రా త్వం పు॑రుష్టుత॒ఀ ఏకో॑ వృ॒త్రాణి॑ తోశసే .
నాన్య ఇంద్రా॒త్కర॑ణం॒ భూయ॑ ఇన్వతి .. 8.015.11
యదిం॑ద్ర మన్మ॒శస్త్వా॒ నానా॒ హవం॑త ఊ॒తయే॑ .
అ॒స్మాకే॑భి॒ర్నృభి॒రత్రా॒ స్వ॑ర్జయ .. 8.015.12
అరం॒ క్షయా॑య నో మ॒హే విశ్వా॑ రూ॒పాణ్యా॑వి॒శన్ .
ఇంద్రం॒ జైత్రా॑య హర్షయా॒ శచీ॒పతిం॑ .. 8.015.13

ప్ర స॒మ్రాజం॑ చర్షణీ॒నామింద్రం॑ స్తోతా॒ నవ్యం॑ గీ॒ర్భిః .
నరం॑ నృ॒షాహం॒ మంహి॑ష్ఠం .. 8.016.01
యస్మి॑న్ను॒క్థాని॒ రణ్యం॑తి॒ విశ్వా॑ని చ శ్రవ॒స్యా॑ .
అ॒పామవో॒ న స॑ము॒ద్రే .. 8.016.02
తం సు॑ష్టు॒త్యా వి॑వాసే జ్యేష్ఠ॒రాజం॒ భరే॑ కృ॒త్నుం .
మ॒హో వా॒జినం॑ స॒నిభ్యః॑ .. 8.016.03
యస్యానూ॑నా గభీ॒రా మదా॑ ఉ॒రవ॒స్తరు॑త్రాః .
హ॒ర్షు॒మంతః॒ శూర॑సాతౌ .. 8.016.04
తమిద్ధనే॑షు హి॒తేష్వ॑ధివా॒కాయ॑ హవంతే .
యేషా॒మింద్ర॒స్తే జ॑యంతి .. 8.016.05
తమిచ్చ్యౌ॒త్నైరార్యం॑తి॒ తం కృ॒తేభి॑శ్చర్ష॒ణయః॑ .
ఏ॒ష ఇంద్రో॑ వరివ॒స్కృత్ .. 8.016.06
ఇంద్రో॑ బ్ర॒హ్మేంద్ర॒ ఋషి॒రింద్రః॑ పు॒రూ పు॑రుహూ॒తః .
మ॒హాన్మ॒హీభిః॒ శచీ॑భిః .. 8.016.07
స స్తోమ్యః॒ స హవ్యః॑ స॒త్యః సత్వా॑ తువికూ॒ర్మిః .
ఏక॑శ్చి॒త్సన్న॒భిభూ॑తిః .. 8.016.08
తమ॒ర్కేభి॒స్తం సామ॑భి॒స్తం గా॑య॒త్రైశ్చ॑ర్ష॒ణయః॑ .
ఇంద్రం॑ వర్ధంతి క్షి॒తయః॑ .. 8.016.09
ప్ర॒ణే॒తారం॒ వస్యో॒ అచ్ఛా॒ కర్తా॑రం॒ జ్యోతిః॑ స॒మత్సు॑ .
సా॒స॒హ్వాంసం॑ యు॒ధామిత్రా॑న్ .. 8.016.10
స నః॒ పప్రిః॑ పారయాతి స్వ॒స్తి నా॒వా పు॑రుహూ॒తః .
ఇంద్రో॒ విశ్వా॒ అతి॒ ద్విషః॑ .. 8.016.11
స త్వం న॑ ఇంద్ర॒ వాజే॑భిర్దశ॒స్యా చ॑ గాతు॒యా చ॑ .
అచ్ఛా॑ చ నః సు॒మ్నం నే॑షి .. 8.016.12

ఆ యా॑హి సుషు॒మా హి త॒ ఇంద్ర॒ సోమం॒ పిబా॑ ఇ॒మం .
ఏదం బ॒ర్హిః స॑దో॒ మమ॑ .. 8.017.01
ఆ త్వా॑ బ్రహ్మ॒యుజా॒ హరీ॒ వహ॑తామింద్ర కే॒శినా॑ .
ఉప॒ బ్రహ్మా॑ణి నః శృణు .. 8.017.02
బ్ర॒హ్మాణ॑స్త్వా వ॒యం యు॒జా సో॑మ॒పామిం॑ద్ర సో॒మినః॑ .
సు॒తావం॑తో హవామహే .. 8.017.03
ఆ నో॑ యాహి సు॒తావ॑తో॒ఽస్మాకం॑ సుష్టు॒తీరుప॑ .
పిబా॒ సు శి॑ప్రి॒న్నంధ॑సః .. 8.017.04
ఆ తే॑ సించామి కు॒క్ష్యోరను॒ గాత్రా॒ వి ధా॑వతు .
గృ॒భా॒య జి॒హ్వయా॒ మధు॑ .. 8.017.05
స్వా॒దుష్టే॑ అస్తు సం॒సుదే॒ మధు॑మాంత॒న్వే॒3॒॑ తవ॑ .
సోమః॒ శమ॑స్తు తే హృ॒దే .. 8.017.06
అ॒యము॑ త్వా విచర్షణే॒ జనీ॑రివా॒భి సంవృ॑తః .
ప్ర సోమ॑ ఇంద్ర సర్పతు .. 8.017.07
తు॒వి॒గ్రీవో॑ వ॒పోద॑రః సుబా॒హురంధ॑సో॒ మదే॑ .
ఇంద్రో॑ వృ॒త్రాణి॑ జిఘ్నతే .. 8.017.08
ఇంద్ర॒ ప్రేహి॑ పు॒రస్త్వం విశ్వ॒స్యేశా॑న॒ ఓజ॑సా .
వృ॒త్రాణి॑ వృత్రహంజహి .. 8.017.09
దీ॒ర్ఘస్తే॑ అస్త్వంకు॒శో యేనా॒ వసు॑ ప్ర॒యచ్ఛ॑సి .
యజ॑మానాయ సున్వ॒తే .. 8.017.10
అ॒యం త॑ ఇంద్ర॒ సోమో॒ నిపూ॑తో॒ అధి॑ బ॒ర్హిషి॑ .
ఏహీ॑మ॒స్య ద్రవా॒ పిబ॑ .. 8.017.11
శాచి॑గో॒ శాచి॑పూజనా॒యం రణా॑య తే సు॒తః .
ఆఖం॑డల॒ ప్ర హూ॑యసే .. 8.017.12
యస్తే॑ శృంగవృషో నపా॒త్ప్రణ॑పాత్కుండ॒పాయ్యః॑ .
న్య॑స్మిందధ్ర॒ ఆ మనః॑ .. 8.017.13
వాస్తో॑ష్పతే ధ్రు॒వా స్థూణాంస॑త్రం సో॒మ్యానాం॑ .
ద్ర॒ప్సో భే॒త్తా పు॒రాం శశ్వ॑తీనా॒మింద్రో॒ మునీ॑నాం॒ సఖా॑ .. 8.017.14
పృదా॑కుసానుర్యజ॒తో గ॒వేష॑ణ॒ ఏకః॒ సన్న॒భి భూయ॑సః .
భూర్ణి॒మశ్వం॑ నయత్తు॒జా పు॒రో గృ॒భేంద్రం॒ సోమ॑స్య పీ॒తయే॑ .. 8.017.15

ఇ॒దం హ॑ నూ॒నమే॑షాం సు॒మ్నం భి॑క్షేత॒ మర్త్యః॑ .
ఆ॒ది॒త్యానా॒మపూ॑ర్వ్యం॒ సవీ॑మని .. 8.018.01
అ॒న॒ర్వాణో॒ హ్యే॑షాం॒ పంథా॑ ఆది॒త్యానాం॑ .
అద॑బ్ధాః॒ సంతి॑ పా॒యవః॑ సుగే॒వృధః॑ .. 8.018.02
తత్సు నః॑ సవి॒తా భగో॒ వరు॑ణో మి॒త్రో అ॑ర్య॒మా .
శర్మ॑ యచ్ఛంతు స॒ప్రథో॒ యదీమ॑హే .. 8.018.03
దే॒వేభి॑ర్దేవ్యది॒తేఽరి॑ష్టభర్మ॒న్నా గ॑హి .
స్మత్సూ॒రిభిః॑ పురుప్రియే సు॒శర్మ॑భిః .. 8.018.04
తే హి పు॒త్రాసో॒ అది॑తేర్వి॒దుర్ద్వేషాం॑సి॒ యోత॑వే .
అం॒హోశ్చి॑దురు॒చక్ర॑యోఽనే॒హసః॑ .. 8.018.05
అది॑తిర్నో॒ దివా॑ ప॒శుమది॑తి॒ర్నక్త॒మద్వ॑యాః .
అది॑తిః పా॒త్వంహ॑సః స॒దావృ॑ధా .. 8.018.06
ఉ॒త స్యా నో॒ దివా॑ మ॒తిరది॑తిరూ॒త్యా గ॑మత్ .
సా శంతా॑తి॒ మయ॑స్కర॒దప॒ స్రిధః॑ .. 8.018.07
ఉ॒త త్యా దైవ్యా॑ భి॒షజా॒ శం నః॑ కరతో అ॒శ్వినా॑ .
యు॒యు॒యాతా॑మి॒తో రపో॒ అప॒ స్రిధః॑ .. 8.018.08
శమ॒గ్నిర॒గ్నిభిః॑ కర॒చ్ఛం న॑స్తపతు॒ సూర్యః॑ .
శం వాతో॑ వాత్వర॒పా అప॒ స్రిధః॑ .. 8.018.09
అపామీ॑వా॒మప॒ స్రిధ॒మప॑ సేధత దుర్మ॒తిం .
ఆది॑త్యాసో యు॒యోత॑నా నో॒ అంహ॑సః .. 8.018.10
యు॒యోతా॒ శరు॑మ॒స్మదాఀ ఆది॑త్యాస ఉ॒తామ॑తిం .
ఋధ॒గ్ద్వేషః॑ కృణుత విశ్వవేదసః .. 8.018.11
తత్సు నః॒ శర్మ॑ యచ్ఛ॒తాది॑త్యా॒ యన్ముమో॑చతి .
ఏన॑స్వంతం చి॒దేన॑సః సుదానవః .. 8.018.12
యో నః॒ కశ్చి॒ద్రిరి॑క్షతి రక్ష॒స్త్వేన॒ మర్త్యః॑ .
స్వైః ష ఏవై॑ రిరిషీష్ట॒ యుర్జనః॑ .. 8.018.13
సమిత్తమ॒ఘమ॑శ్నవద్దుః॒శంసం॒ మర్త్యం॑ రి॒పుం .
యో అ॑స్మ॒త్రా దు॒ర్హణా॑వా॒ఀ ఉప॑ ద్వ॒యుః .. 8.018.14
పా॒క॒త్రా స్థ॑న దేవా హృ॒త్సు జా॑నీథ॒ మర్త్యం॑ .
ఉప॑ ద్వ॒యుం చాద్వ॑యుం చ వసవః .. 8.018.15
ఆ శర్మ॒ పర్వ॑తానా॒మోతాపాం వృ॑ణీమహే .
ద్యావా॑క్షామా॒రే అ॒స్మద్రప॑స్కృతం .. 8.018.16
తే నో॑ భ॒ద్రేణ॒ శర్మ॑ణా యు॒ష్మాకం॑ నా॒వా వ॑సవః .
అతి॒ విశ్వా॑ని దురి॒తా పి॑పర్తన .. 8.018.17
తు॒చే తనా॑య॒ తత్సు నో॒ ద్రాఘీ॑య॒ ఆయు॑ర్జీ॒వసే॑ .
ఆది॑త్యాసః సుమహసః కృ॒ణోత॑న .. 8.018.18
య॒జ్ఞో హీ॒ళో వో॒ అంత॑ర॒ ఆది॑త్యా॒ అస్తి॑ మృ॒ళత॑ .
యు॒ష్మే ఇద్వో॒ అపి॑ ష్మసి సజా॒త్యే॑ .. 8.018.19
బృ॒హద్వరూ॑థం మ॒రుతాం॑ దే॒వం త్రా॒తార॑మ॒శ్వినా॑ .
మి॒త్రమీ॑మహే॒ వరు॑ణం స్వ॒స్తయే॑ .. 8.018.20
అ॒నే॒హో మి॑త్రార్యమన్నృ॒వద్వ॑రుణ॒ శంస్యం॑ .
త్రి॒వరూ॑థం మరుతో యంత నశ్ఛ॒ర్దిః .. 8.018.21
యే చి॒ద్ధి మృ॒త్యుబం॑ధవ॒ ఆది॑త్యా॒ మన॑వః॒ స్మసి॑ .
ప్ర సూ న॒ ఆయు॑ర్జీ॒వసే॑ తిరేతన .. 8.018.22

తం గూ॑ర్ధయా॒ స్వ॑ర్ణరం దే॒వాసో॑ దే॒వమ॑ర॒తిం ద॑ధన్విరే .
దే॒వ॒త్రా హ॒వ్యమోహి॑రే .. 8.019.01
విభూ॑తరాతిం విప్ర చి॒త్రశో॑చిషమ॒గ్నిమీ॑ళిష్వ యం॒తురం॑ .
అ॒స్య మేధ॑స్య సో॒మ్యస్య॑ సోభరే॒ ప్రేమ॑ధ్వ॒రాయ॒ పూర్వ్యం॑ .. 8.019.02
యజి॑ష్ఠం త్వా వవృమహే దే॒వం దే॑వ॒త్రా హోతా॑ర॒మమ॑ర్త్యం .
అ॒స్య య॒జ్ఞస్య॑ సు॒క్రతుం॑ .. 8.019.03
ఊ॒ర్జో నపా॑తం సు॒భగం॑ సు॒దీది॑తిమ॒గ్నిం శ్రేష్ఠ॑శోచిషం .
స నో॑ మి॒త్రస్య॒ వరు॑ణస్య॒ సో అ॒పామా సు॒మ్నం య॑క్షతే ది॒వి .. 8.019.04
యః స॒మిధా॒ య ఆహు॑తీ॒ యో వేదే॑న ద॒దాశ॒ మర్తో॑ అ॒గ్నయే॑ .
యో నమ॑సా స్వధ్వ॒రః .. 8.019.05
తస్యేదర్వం॑తో రంహయంత ఆ॒శవ॒స్తస్య॑ ద్యు॒మ్నిత॑మం॒ యశః॑ .
న తమంహో॑ దే॒వకృ॑తం॒ కుత॑శ్చ॒న న మర్త్య॑కృతం నశత్ .. 8.019.06
స్వ॒గ్నయో॑ వో అ॒గ్నిభిః॒ స్యామ॑ సూనో సహస ఊర్జాం పతే .
సు॒వీర॒స్త్వమ॑స్మ॒యుః .. 8.019.07
ప్ర॒శంస॑మానో॒ అతి॑థి॒ర్న మి॒త్రియో॒ఽగ్నీ రథో॒ న వేద్యః॑ .
త్వే క్షేమా॑సో॒ అపి॑ సంతి సా॒ధవ॒స్త్వం రాజా॑ రయీ॒ణాం .. 8.019.08
సో అ॒ద్ధా దా॒శ్వ॑ధ్వ॒రోఽగ్నే॒ మర్తః॑ సుభగ॒ స ప్ర॒శంస్యః॑ .
స ధీ॒భిర॑స్తు॒ సని॑తా .. 8.019.09
యస్య॒ త్వమూ॒ర్ధ్వో అ॑ధ్వ॒రాయ॒ తిష్ఠ॑సి క్ష॒యద్వీ॑రః॒ స సా॑ధతే .
సో అర్వ॑ద్భిః॒ సని॑తా॒ స వి॑ప॒న్యుభిః॒ స శూరైః॒ సని॑తా కృ॒తం .. 8.019.10
యస్యా॒గ్నిర్వపు॑ర్గృ॒హే స్తోమం॒ చనో॒ దధీ॑త వి॒శ్వవా॑ర్యః .
హ॒వ్యా వా॒ వేవి॑ష॒ద్విషః॑ .. 8.019.11
విప్ర॑స్య వా స్తువ॒తః స॑హసో యహో మ॒క్షూత॑మస్య రా॒తిషు॑ .
అ॒వోదే॑వము॒పరి॑మర్త్యం కృధి॒ వసో॑ వివి॒దుషో॒ వచః॑ .. 8.019.12
యో అ॒గ్నిం హ॒వ్యదా॑తిభి॒ర్నమో॑భిర్వా సు॒దక్ష॑మా॒వివా॑సతి .
గి॒రా వా॑జి॒రశో॑చిషం .. 8.019.13
స॒మిధా॒ యో నిశి॑తీ॒ దాశ॒దది॑తిం॒ ధామ॑భిరస్య॒ మర్త్యః॑ .
విశ్వేత్స ధీ॒భిః సు॒భగో॒ జనా॒ఀ అతి॑ ద్యు॒మ్నైరు॒ద్న ఇ॑వ తారిషత్ .. 8.019.14
తద॑గ్నే ద్యు॒మ్నమా భ॑ర॒ యత్సా॒సహ॒త్సద॑నే॒ కం చి॑ద॒త్రిణం॑ .
మ॒న్యుం జన॑స్య దూ॒ఢ్యః॑ .. 8.019.15
యేన॒ చష్టే॒ వరు॑ణో మి॒త్రో అ॑ర్య॒మా యేన॒ నాస॑త్యా॒ భగః॑ .
వ॒యం తత్తే॒ శవ॑సా గాతు॒విత్త॑మా॒ ఇంద్ర॑త్వోతా విధేమహి .. 8.019.16
తే ఘేద॑గ్నే స్వా॒ధ్యో॒3॒॑ యే త్వా॑ విప్ర నిదధి॒రే నృ॒చక్ష॑సం .
విప్రా॑సో దేవ సు॒క్రతుం॑ .. 8.019.17
త ఇద్వేదిం॑ సుభగ॒ త ఆహు॑తిం॒ తే సోతుం॑ చక్రిరే ది॒వి .
త ఇద్వాజే॑భిర్జిగ్యుర్మ॒హద్ధనం॒ యే త్వే కామం॑ న్యేరి॒రే .. 8.019.18
భ॒ద్రో నో॑ అ॒గ్నిరాహు॑తో భ॒ద్రా రా॒తిః సు॑భగ భ॒ద్రో అ॑ధ్వ॒రః .
భ॒ద్రా ఉ॒త ప్రశ॑స్తయః .. 8.019.19
భ॒ద్రం మనః॑ కృణుష్వ వృత్ర॒తూర్యే॒ యేనా॑ స॒మత్సు॑ సా॒సహః॑ .
అవ॑ స్థి॒రా త॑నుహి॒ భూరి॒ శర్ధ॑తాం వ॒నేమా॑ తే అ॒భిష్టి॑భిః .. 8.019.20
ఈళే॑ గి॒రా మను॑ర్హితం॒ యం దే॒వా దూ॒తమ॑ర॒తిం న్యే॑రి॒రే .
యజి॑ష్ఠం హవ్య॒వాహ॑నం .. 8.019.21
తి॒గ్మజం॑భాయ॒ తరు॑ణాయ॒ రాజ॑తే॒ ప్రయో॑ గాయస్య॒గ్నయే॑ .
యః పిం॒శతే॑ సూ॒నృతా॑భిః సు॒వీర్య॑మ॒గ్నిర్ఘృ॒తేభి॒రాహు॑తః .. 8.019.22
యదీ॑ ఘృ॒తేభి॒రాహు॑తో॒ వాశీ॑మ॒గ్నిర్భర॑త॒ ఉచ్చావ॑ చ .
అసు॑ర ఇవ ని॒ర్ణిజం॑ .. 8.019.23
యో హ॒వ్యాన్యైర॑యతా॒ మను॑ర్హితో దే॒వ ఆ॒సా సు॑గం॒ధినా॑ .
వివా॑సతే॒ వార్యా॑ణి స్వధ్వ॒రో హోతా॑ దే॒వో అమ॑ర్త్యః .. 8.019.24
యద॑గ్నే॒ మర్త్య॒స్త్వం స్యామ॒హం మి॑త్రమహో॒ అమ॑ర్త్యః .
సహ॑సః సూనవాహుత .. 8.019.25
న త్వా॑ రాసీయా॒భిశ॑స్తయే వసో॒ న పా॑ప॒త్వాయ॑ సంత్య .
న మే॑ స్తో॒తామ॑తీ॒వా న దుర్హి॑తః॒ స్యాద॑గ్నే॒ న పా॒పయా॑ .. 8.019.26
పి॒తుర్న పు॒త్రః సుభృ॑తో దురో॒ణ ఆ దే॒వాఀ ఏ॑తు॒ ప్ర ణో॑ హ॒విః .. 8.019.27
తవా॒హమ॑గ్న ఊ॒తిభి॒ర్నేది॑ష్ఠాభిః సచేయ॒ జోష॒మా వ॑సో .
సదా॑ దే॒వస్య॒ మర్త్యః॑ .. 8.019.28
తవ॒ క్రత్వా॑ సనేయం॒ తవ॑ రా॒తిభి॒రగ్నే॒ తవ॒ ప్రశ॑స్తిభిః .
త్వామిదా॑హుః॒ ప్రమ॑తిం వసో॒ మమాగ్నే॒ హర్ష॑స్వ॒ దాత॑వే .. 8.019.29
ప్ర సో అ॑గ్నే॒ తవో॒తిభిః॑ సు॒వీరా॑భిస్తిరతే॒ వాజ॑భర్మభిః .
యస్య॒ త్వం స॒ఖ్యమా॒వరః॑ .. 8.019.30
తవ॑ ద్ర॒ప్సో నీల॑వాన్వా॒శ ఋ॒త్వియ॒ ఇంధా॑నః సిష్ణ॒వా ద॑దే .
త్వం మ॑హీ॒నాము॒షసా॑మసి ప్రి॒యః క్ష॒పో వస్తు॑షు రాజసి .. 8.019.31
తమాగ॑న్మ॒ సోభ॑రయః స॒హస్ర॑ముష్కం స్వభి॒ష్టిమవ॑సే .
స॒మ్రాజం॒ త్రాస॑దస్యవం .. 8.019.32
యస్య॑ తే అగ్నే అ॒న్యే అ॒గ్నయ॑ ఉప॒క్షితో॑ వ॒యా ఇ॑వ .
విపో॒ న ద్యు॒మ్నా ని యు॑వే॒ జనా॑నాం॒ తవ॑ క్ష॒త్రాణి॑ వ॒ర్ధయ॑న్ .. 8.019.33
యమా॑దిత్యాసో అద్రుహః పా॒రం నయ॑థ॒ మర్త్యం॑ .
మ॒ఘోనాం॒ విశ్వే॑షాం సుదానవః .. 8.019.34
యూ॒యం రా॑జానః॒ కం చి॑చ్చర్షణీసహః॒ క్షయం॑తం॒ మాను॑షా॒ఀ అను॑ .
వ॒యం తే వో॒ వరు॑ణ॒ మిత్రార్య॑మ॒న్స్యామేదృ॒తస్య॑ ర॒థ్యః॑ .. 8.019.35
అదా॑న్మే పౌరుకు॒త్స్యః పం॑చా॒శతం॑ త్ర॒సద॑స్యుర్వ॒ధూనాం॑ .
మంహి॑ష్ఠో అ॒ర్యః సత్ప॑తిః .. 8.019.36
ఉ॒త మే॑ ప్ర॒యియో॑ర్వ॒యియోః॑ సు॒వాస్త్వా॒ అధి॒ తుగ్వ॑ని .
తి॒సౄ॒ణాం స॑ప్తతీ॒నాం శ్యా॒వః ప్ర॑ణే॒తా భు॑వ॒ద్వసు॒ర్దియా॑నాం॒ పతిః॑ .. 8.019.37

ఆ గం॑తా॒ మా రి॑షణ్యత॒ ప్రస్థా॑వానో॒ మాప॑ స్థాతా సమన్యవః .
స్థి॒రా చి॑న్నమయిష్ణవః .. 8.020.01
వీ॒ళు॒ప॒విభి॑ర్మరుత ఋభుక్షణ॒ ఆ రు॑ద్రాసః సుదీ॒తిభిః॑ .
ఇ॒షా నో॑ అ॒ద్యా గ॑తా పురుస్పృహో య॒జ్ఞమా సో॑భరీ॒యవః॑ .. 8.020.02
వి॒ద్మా హి రు॒ద్రియా॑ణాం॒ శుష్మ॑ము॒గ్రం మ॒రుతాం॒ శిమీ॑వతాం .
విష్ణో॑రే॒షస్య॑ మీ॒ళ్హుషాం॑ .. 8.020.03
వి ద్వీ॒పాని॒ పాప॑తం॒తిష్ఠ॑ద్దు॒చ్ఛునో॒భే యు॑జంత॒ రోద॑సీ .
ప్ర ధన్వా॑న్యైరత శుభ్రఖాదయో॒ యదేజ॑థ స్వభానవః .. 8.020.04
అచ్యు॑తా చిద్వో॒ అజ్మ॒న్నా నాన॑దతి॒ పర్వ॑తాసో॒ వన॒స్పతిః॑ .
భూమి॒ర్యామే॑షు రేజతే .. 8.020.05
అమా॑య వో మరుతో॒ యాత॑వే॒ ద్యౌర్జిహీ॑త॒ ఉత్త॑రా బృ॒హత్ .
యత్రా॒ నరో॒ దేది॑శతే త॒నూష్వా త్వక్షాం॑సి బా॒హ్వో॑జసః .. 8.020.06
స్వ॒ధామను॒ శ్రియం॒ నరో॒ మహి॑ త్వే॒షా అమ॑వంతో॒ వృష॑ప్సవః .
వహం॑తే॒ అహ్రు॑తప్సవః .. 8.020.07
గోభి॑ర్వా॒ణో అ॑జ్యతే॒ సోభ॑రీణాం॒ రథే॒ కోశే॑ హిర॒ణ్యయే॑ .
గోబం॑ధవః సుజా॒తాస॑ ఇ॒షే భు॒జే మ॒హాంతో॑ నః॒ స్పర॑సే॒ ను .. 8.020.08
ప్రతి॑ వో వృషదంజయో॒ వృష్ణే॒ శర్ధా॑య॒ మారు॑తాయ భరధ్వం .
హ॒వ్యా వృష॑ప్రయావ్ణే .. 8.020.09
వృ॒ష॒ణ॒శ్వేన॑ మరుతో॒ వృష॑ప్సునా॒ రథే॑న॒ వృష॑నాభినా .
ఆ శ్యే॒నాసో॒ న ప॒క్షిణో॒ వృథా॑ నరో హ॒వ్యా నో॑ వీ॒తయే॑ గత .. 8.020.10
స॒మా॒నమం॒జ్యే॑షాం॒ వి భ్రా॑జంతే రు॒క్మాసో॒ అధి॑ బా॒హుషు॑ .
దవి॑ద్యుతత్యృ॒ష్టయః॑ .. 8.020.11
త ఉ॒గ్రాసో॒ వృష॑ణ ఉ॒గ్రబా॑హవో॒ నకి॑ష్ట॒నూషు॑ యేతిరే .
స్థి॒రా ధన్వా॒న్యాయు॑ధా॒ రథే॑షు॒ వోఽనీ॑కే॒ష్వధి॒ శ్రియః॑ .. 8.020.12
యేషా॒మర్ణో॒ న స॒ప్రథో॒ నామ॑ త్వే॒షం శశ్వ॑తా॒మేక॒మిద్భు॒జే .
వయో॒ న పిత్ర్యం॒ సహః॑ .. 8.020.13
తాన్వం॑దస్వ మ॒రుత॒స్తాఀ ఉప॑ స్తుహి॒ తేషాం॒ హి ధునీ॑నాం .
అ॒రాణాం॒ న చ॑ర॒మస్తదే॑షాం దా॒నా మ॒హ్నా తదే॑షాం .. 8.020.14
సు॒భగః॒ స వ॑ ఊ॒తిష్వాస॒ పూర్వా॑సు మరుతో॒ వ్యు॑ష్టిషు .
యో వా॑ నూ॒నము॒తాస॑తి .. 8.020.15
యస్య॑ వా యూ॒యం ప్రతి॑ వా॒జినో॑ నర॒ ఆ హ॒వ్యా వీ॒తయే॑ గ॒థ .
అ॒భి ష ద్యు॒మ్నైరు॒త వాజ॑సాతిభిః సు॒మ్నా వో॑ ధూతయో నశత్ .. 8.020.16
యథా॑ రు॒ద్రస్య॑ సూ॒నవో॑ ది॒వో వశం॒త్యసు॑రస్య వే॒ధసః॑ .
యువా॑న॒స్తథేద॑సత్ .. 8.020.17
యే చార్హం॑తి మ॒రుతః॑ సు॒దాన॑వః॒ స్మన్మీ॒ళ్హుష॒శ్చరం॑తి॒ యే .
అత॑శ్చి॒దా న॒ ఉప॒ వస్య॑సా హృ॒దా యువా॑న॒ ఆ వ॑వృధ్వం .. 8.020.18
యూన॑ ఊ॒ షు నవి॑ష్ఠయా॒ వృష్ణః॑ పావ॒కాఀ అ॒భి సో॑భరే గి॒రా .
గాయ॒ గా ఇ॑వ॒ చర్కృ॑షత్ .. 8.020.19
సా॒హా యే సంతి॑ ముష్టి॒హేవ॒ హవ్యో॒ విశ్వా॑సు పృ॒త్సు హోతృ॑షు .
వృష్ణ॑శ్చం॒ద్రాన్న సు॒శ్రవ॑స్తమాన్గి॒రా వంద॑స్వ మ॒రుతో॒ అహ॑ .. 8.020.20
గావ॑శ్చిద్ఘా సమన్యవః సజా॒త్యే॑న మరుతః॒ సబం॑ధవః .
రి॒హ॒తే క॒కుభో॑ మి॒థః .. 8.020.21
మర్త॑శ్చిద్వో నృతవో రుక్మవక్షస॒ ఉప॑ భ్రాతృ॒త్వమాయ॑తి .
అధి॑ నో గాత మరుతః॒ సదా॒ హి వ॑ ఆపి॒త్వమస్తి॒ నిధ్రు॑వి .. 8.020.22
మరు॑తో॒ మారు॑తస్య న॒ ఆ భే॑ష॒జస్య॑ వహతా సుదానవః .
యూ॒యం స॑ఖాయః సప్తయః .. 8.020.23
యాభిః॒ సింధు॒మవ॑థ॒ యాభి॒స్తూర్వ॑థ॒ యాభి॑ర్దశ॒స్యథా॒ క్రివిం॑ .
మయో॑ నో భూతో॒తిభి॑ర్మయోభువః శి॒వాభి॑రసచద్విషః .. 8.020.24
యత్సింధౌ॒ యదసి॑క్న్యాం॒ యత్స॑ము॒ద్రేషు॑ మరుతః సుబర్హిషః .
యత్పర్వ॑తేషు భేష॒జం .. 8.020.25
విశ్వం॒ పశ్యం॑తో బిభృథా త॒నూష్వా తేనా॑ నో॒ అధి॑ వోచత .
క్ష॒మా రపో॑ మరుత॒ ఆతు॑రస్య న॒ ఇష్క॑ర్తా॒ విహ్రు॑తం॒ పునః॑ .. 8.020.26

వ॒యము॒ త్వామ॑పూర్వ్య స్థూ॒రం న కచ్చి॒ద్భరం॑తోఽవ॒స్యవః॑ .
వాజే॑ చి॒త్రం హ॑వామహే .. 8.021.01
ఉప॑ త్వా॒ కర్మ॑న్నూ॒తయే॒ స నో॒ యువో॒గ్రశ్చ॑క్రామ॒ యో ధృ॒షత్ .
త్వామిద్ధ్య॑వి॒తారం॑ వవృ॒మహే॒ సఖా॑య ఇంద్ర సాన॒సిం .. 8.021.02
ఆ యా॑హీ॒మ ఇంద॒వోఽశ్వ॑పతే॒ గోప॑త॒ ఉర్వ॑రాపతే .
సోమం॑ సోమపతే పిబ .. 8.021.03
వ॒యం హి త్వా॒ బంధు॑మంతమబం॒ధవో॒ విప్రా॑స ఇంద్ర యేమి॒మ .
యా తే॒ ధామా॑ని వృషభ॒ తేభి॒రా గ॑హి॒ విశ్వే॑భిః॒ సోమ॑పీతయే .. 8.021.04
సీదం॑తస్తే॒ వయో॑ యథా॒ గోశ్రీ॑తే॒ మధౌ॑ మది॒రే వి॒వక్ష॑ణే .
అ॒భి త్వామిం॑ద్ర నోనుమః .. 8.021.05
అచ్ఛా॑ చ త్వై॒నా నమ॑సా॒ వదా॑మసి॒ కిం ముహు॑శ్చి॒ద్వి దీ॑ధయః .
సంతి॒ కామా॑సో హరివో ద॒దిష్ట్వం స్మో వ॒యం సంతి॑ నో॒ ధియః॑ .. 8.021.06
నూత్నా॒ ఇదిం॑ద్ర తే వ॒యమూ॒తీ అ॑భూమ న॒హి నూ తే॑ అద్రివః .
వి॒ద్మా పు॒రా పరీ॑ణసః .. 8.021.07
వి॒ద్మా స॑ఖి॒త్వము॒త శూ॑ర భో॒జ్య1॒॑మా తే॒ తా వ॑జ్రిన్నీమహే .
ఉ॒తో స॑మస్మి॒న్నా శి॑శీహి నో వసో॒ వాజే॑ సుశిప్ర॒ గోమ॑తి .. 8.021.08
యో న॑ ఇ॒దమి॑దం పు॒రా ప్ర వస్య॑ ఆని॒నాయ॒ తము॑ వః స్తుషే .
సఖా॑య॒ ఇంద్ర॑మూ॒తయే॑ .. 8.021.09
హర్య॑శ్వం॒ సత్ప॑తిం చర్షణీ॒సహం॒ స హి ష్మా॒ యో అమం॑దత .
ఆ తు నః॒ స వ॑యతి॒ గవ్య॒మశ్వ్యం॑ స్తో॒తృభ్యో॑ మ॒ఘవా॑ శ॒తం .. 8.021.10
త్వయా॑ హ స్విద్యు॒జా వ॒యం ప్రతి॑ శ్వ॒సంతం॑ వృషభ బ్రువీమహి .
సం॒స్థే జన॑స్య॒ గోమ॑తః .. 8.021.11
జయే॑మ కా॒రే పు॑రుహూత కా॒రిణో॒ఽభి తి॑ష్ఠేమ దూ॒ఢ్యః॑ .
నృభి॑ర్వృ॒త్రం హ॒న్యామ॑ శూశు॒యామ॒ చావే॑రింద్ర॒ ప్ర ణో॒ ధియః॑ .. 8.021.12
అ॒భ్రా॒తృ॒వ్యో అ॒నా త్వమనా॑పిరింద్ర జ॒నుషా॑ స॒నాద॑సి .
యు॒ధేదా॑పి॒త్వమి॑చ్ఛసే .. 8.021.13
నకీ॑ రే॒వంతం॑ స॒ఖ్యాయ॑ విందసే॒ పీయం॑తి తే సురా॒శ్వః॑ .
య॒దా కృ॒ణోషి॑ నద॒నుం సమూ॑హ॒స్యాదిత్పి॒తేవ॑ హూయసే .. 8.021.14
మా తే॑ అమా॒జురో॑ యథా మూ॒రాస॑ ఇంద్ర స॒ఖ్యే త్వావ॑తః .
ని ష॑దామ॒ సచా॑ సు॒తే .. 8.021.15
మా తే॑ గోదత్ర॒ నిర॑రామ॒ రాధ॑స॒ ఇంద్ర॒ మా తే॑ గృహామహి .
దృ॒ళ్హా చి॑ద॒ర్యః ప్ర మృ॑శా॒భ్యా భ॑ర॒ న తే॑ దా॒మాన॑ ఆ॒దభే॑ .. 8.021.16
ఇంద్రో॑ వా॒ ఘేదియ॑న్మ॒ఘం సర॑స్వతీ వా సు॒భగా॑ ద॒దిర్వసు॑ .
త్వం వా॑ చిత్ర దా॒శుషే॑ .. 8.021.17
చిత్ర॒ ఇద్రాజా॑ రాజ॒కా ఇద॑న్య॒కే య॒కే సర॑స్వతీ॒మను॑ .
ప॒ర్జన్య॑ ఇవ త॒తన॒ద్ధి వృ॒ష్ట్యా స॒హస్ర॑మ॒యుతా॒ దద॑త్ .. 8.021.18

ఓ త్యమ॑హ్వ॒ ఆ రథ॑మ॒ద్యా దంసి॑ష్ఠమూ॒తయే॑ .
యమ॑శ్వినా సుహవా రుద్రవర్తనీ॒ ఆ సూ॒ర్యాయై॑ త॒స్థథుః॑ .. 8.022.01
పూ॒ర్వా॒యుషం॑ సు॒హవం॑ పురు॒స్పృహం॑ భు॒జ్యుం వాజే॑షు॒ పూర్వ్యం॑ .
స॒చ॒నావం॑తం సుమ॒తిభిః॑ సోభరే॒ విద్వే॑షసమనే॒హసం॑ .. 8.022.02
ఇ॒హ త్యా పు॑రు॒భూత॑మా దే॒వా నమో॑భిర॒శ్వినా॑ .
అ॒ర్వా॒చీ॒నా స్వవ॑సే కరామహే॒ గంతా॑రా దా॒శుషో॑ గృ॒హం .. 8.022.03
యు॒వో రథ॑స్య॒ పరి॑ చ॒క్రమీ॑యత ఈ॒ర్మాన్యద్వా॑మిషణ్యతి .
అ॒స్మాఀ అచ్ఛా॑ సుమ॒తిర్వాం॑ శుభస్పతీ॒ ఆ ధే॒నురి॑వ ధావతు .. 8.022.04
రథో॒ యో వాం॑ త్రివంధు॒రో హిర॑ణ్యాభీశురశ్వినా .
పరి॒ ద్యావా॑పృథి॒వీ భూష॑తి శ్రు॒తస్తేన॑ నాస॒త్యా గ॑తం .. 8.022.05
ద॒శ॒స్యంతా॒ మన॑వే పూ॒ర్వ్యం ది॒వి యవం॒ వృకే॑ణ కర్షథః .
తా వా॑మ॒ద్య సు॑మ॒తిభిః॑ శుభస్పతీ॒ అశ్వి॑నా॒ ప్ర స్తు॑వీమహి .. 8.022.06
ఉప॑ నో వాజినీవసూ యా॒తమృ॒తస్య॑ ప॒థిభిః॑ .
యేభి॑స్తృ॒క్షిం వృ॑షణా త్రాసదస్య॒వం మ॒హే క్ష॒త్రాయ॒ జిన్వ॑థః .. 8.022.07
అ॒యం వా॒మద్రి॑భిః సు॒తః సోమో॑ నరా వృషణ్వసూ .
ఆ యా॑తం॒ సోమ॑పీతయే॒ పిబ॑తం దా॒శుషో॑ గృ॒హే .. 8.022.08
ఆ హి రు॒హత॑మశ్వినా॒ రథే॒ కోశే॑ హిర॒ణ్యయే॑ వృషణ్వసూ .
యుం॒జాథాం॒ పీవ॑రీ॒రిషః॑ .. 8.022.09
యాభిః॑ ప॒క్థమవ॑థో॒ యాభి॒రధ్రి॑గుం॒ యాభి॑ర్బ॒భ్రుం విజో॑షసం .
తాభి॑ర్నో మ॒క్షూ తూయ॑మశ్వి॒నా గ॑తం భిష॒జ్యతం॒ యదాతు॑రం .. 8.022.10
యదధ్రి॑గావో॒ అధ్రి॑గూ ఇ॒దా చి॒దహ్నో॑ అ॒శ్వినా॒ హవా॑మహే .
వ॒యం గీ॒ర్భిర్వి॑ప॒న్యవః॑ .. 8.022.11
తాభి॒రా యా॑తం వృష॒ణోప॑ మే॒ హవం॑ వి॒శ్వప్సుం॑ వి॒శ్వవా॑ర్యం .
ఇ॒షా మంహి॑ష్ఠా పురు॒భూత॑మా నరా॒ యాభిః॒ క్రివిం॑ వావృ॒ధుస్తాభి॒రా గ॑తం .. 8.022.12
తావి॒దా చి॒దహా॑నాం॒ తావ॒శ్వినా॒ వంద॑మాన॒ ఉప॑ బ్రువే .
తా ఉ॒ నమో॑భిరీమహే .. 8.022.13
తావిద్దో॒షా తా ఉ॒షసి॑ శు॒భస్పతీ॒ తా యామ॑న్రు॒ద్రవ॑ర్తనీ .
మా నో॒ మర్తా॑య రి॒పవే॑ వాజినీవసూ ప॒రో రు॑ద్రా॒వతి॑ ఖ్యతం .. 8.022.14
ఆ సుగ్మ్యా॑య॒ సుగ్మ్యం॑ ప్రా॒తా రథే॑నా॒శ్వినా॑ వా స॒క్షణీ॑ .
హు॒వే పి॒తేవ॒ సోభ॑రీ .. 8.022.15
మనో॑జవసా వృషణా మదచ్యుతా మక్షుంగ॒మాభి॑రూ॒తిభిః॑ .
ఆ॒రాత్తా॑చ్చిద్భూతమ॒స్మే అవ॑సే పూ॒ర్వీభిః॑ పురుభోజసా .. 8.022.16
ఆ నో॒ అశ్వా॑వదశ్వినా వ॒ర్తిర్యా॑సిష్టం మధుపాతమా నరా .
గోమ॑ద్దస్రా॒ హిర॑ణ్యవత్ .. 8.022.17
సు॒ప్రా॒వ॒ర్గం సు॒వీర్యం॑ సు॒ష్ఠు వార్య॒మనా॑ధృష్టం రక్ష॒స్వినా॑ .
అ॒స్మిన్నా వా॑మా॒యానే॑ వాజినీవసూ॒ విశ్వా॑ వా॒మాని॑ ధీమహి .. 8.022.18

ఈళి॑ష్వా॒ హి ప్ర॑తీ॒వ్యం1॒॑ యజ॑స్వ జా॒తవే॑దసం .
చ॒రి॒ష్ణుధూ॑మ॒మగృ॑భీతశోచిషం .. 8.023.01
దా॒మానం॑ విశ్వచర్షణే॒ఽగ్నిం వి॑శ్వమనో గి॒రా .
ఉ॒త స్తు॑షే॒ విష్ప॑ర్ధసో॒ రథా॑నాం .. 8.023.02
యేషా॑మాబా॒ధ ఋ॒గ్మియ॑ ఇ॒షః పృ॒క్షశ్చ॑ ని॒గ్రభే॑ .
ఉ॒ప॒విదా॒ వహ్ని॑ర్విందతే॒ వసు॑ .. 8.023.03
ఉద॑స్య శో॒చిర॑స్థాద్దీది॒యుషో॒ వ్య1॒॑జరం॑ .
తపు॑ర్జంభస్య సు॒ద్యుతో॑ గణ॒శ్రియః॑ .. 8.023.04
ఉదు॑ తిష్ఠ స్వధ్వర॒ స్తవా॑నో దే॒వ్యా కృ॒పా .
అ॒భి॒ఖ్యా భా॒సా బృ॑హ॒తా శు॑శు॒క్వనిః॑ .. 8.023.05
అగ్నే॑ యా॒హి సు॑శ॒స్తిభి॑ర్హ॒వ్యా జుహ్వా॑న ఆను॒షక్ .
యథా॑ దూ॒తో బ॒భూథ॑ హవ్య॒వాహ॑నః .. 8.023.06
అ॒గ్నిం వః॑ పూ॒ర్వ్యం హు॑వే॒ హోతా॑రం చర్షణీ॒నాం .
తమ॒యా వా॒చా గృ॑ణే॒ తము॑ వః స్తుషే .. 8.023.07
య॒జ్ఞేభి॒రద్భు॑తక్రతుం॒ యం కృ॒పా సూ॒దయం॑త॒ ఇత్ .
మి॒త్రం న జనే॒ సుధి॑తమృ॒తావ॑ని .. 8.023.08
ఋ॒తావా॑నమృతాయవో య॒జ్ఞస్య॒ సాధ॑నం గి॒రా .
ఉపో॑ ఏనం జుజుషు॒ర్నమ॑సస్ప॒దే .. 8.023.09
అచ్ఛా॑ నో॒ అంగి॑రస్తమం య॒జ్ఞాసో॑ యంతు సం॒యతః॑ .
హోతా॒ యో అస్తి॑ వి॒క్ష్వా య॒శస్త॑మః .. 8.023.10
అగ్నే॒ తవ॒ త్యే అ॑జ॒రేంధా॑నాసో బృ॒హద్భాః .
అశ్వా॑ ఇవ॒ వృష॑ణస్తవిషీ॒యవః॑ .. 8.023.11
స త్వం న॑ ఊర్జాం పతే ర॒యిం రా॑స్వ సు॒వీర్యం॑ .
ప్రావ॑ నస్తో॒కే తన॑యే స॒మత్స్వా .. 8.023.12
యద్వా ఉ॑ వి॒శ్పతిః॑ శి॒తః సుప్రీ॑తో॒ మను॑షో వి॒శి .
విశ్వేద॒గ్నిః ప్రతి॒ రక్షాం॑సి సేధతి .. 8.023.13
శ్రు॒ష్ట్య॑గ్నే॒ నవ॑స్య మే॒ స్తోమ॑స్య వీర విశ్పతే .
ని మా॒యిన॒స్తపు॑షా ర॒క్షసో॑ దహ .. 8.023.14
న తస్య॑ మా॒యయా॑ చ॒న రి॒పురీ॑శీత॒ మర్త్యః॑ .
యో అ॒గ్నయే॑ ద॒దాశ॑ హ॒వ్యదా॑తిభిః .. 8.023.15
వ్య॑శ్వస్త్వా వసు॒విద॑ముక్ష॒ణ్యుర॑ప్రీణా॒దృషిః॑ .
మ॒హో రా॒యే తము॑ త్వా॒ సమి॑ధీమహి .. 8.023.16
ఉ॒శనా॑ కా॒వ్యస్త్వా॒ ని హోతా॑రమసాదయత్ .
ఆ॒య॒జిం త్వా॒ మన॑వే జా॒తవే॑దసం .. 8.023.17
విశ్వే॒ హి త్వా॑ స॒జోష॑సో దే॒వాసో॑ దూ॒తమక్ర॑త .
శ్రు॒ష్టీ దే॑వ ప్రథ॒మో య॒జ్ఞియో॑ భువః .. 8.023.18
ఇ॒మం ఘా॑ వీ॒రో అ॒మృతం॑ దూ॒తం కృ॑ణ్వీత॒ మర్త్యః॑ .
పా॒వ॒కం కృ॒ష్ణవ॑ర్తనిం॒ విహా॑యసం .. 8.023.19
తం హు॑వేమ య॒తస్రు॑చః సు॒భాసం॑ శు॒క్రశో॑చిషం .
వి॒శామ॒గ్నిమ॒జరం॑ ప్ర॒త్నమీడ్యం॑ .. 8.023.20
యో అ॑స్మై హ॒వ్యదా॑తిభి॒రాహు॑తిం॒ మర్తోఽవి॑ధత్ .
భూరి॒ పోషం॒ స ధ॑త్తే వీ॒రవ॒ద్యశః॑ .. 8.023.21
ప్ర॒థ॒మం జా॒తవే॑దసమ॒గ్నిం య॒జ్ఞేషు॑ పూ॒ర్వ్యం .
ప్రతి॒ స్రుగే॑తి॒ నమ॑సా హ॒విష్మ॑తీ .. 8.023.22
ఆభి॑ర్విధేమా॒గ్నయే॒ జ్యేష్ఠా॑భిర్వ్యశ్వ॒వత్ .
మంహి॑ష్ఠాభిర్మ॒తిభిః॑ శు॒క్రశో॑చిషే .. 8.023.23
నూ॒నమ॑ర్చ॒ విహా॑యసే॒ స్తోమే॑భిః స్థూరయూప॒వత్ .
ఋషే॑ వైయశ్వ॒ దమ్యా॑యా॒గ్నయే॑ .. 8.023.24
అతి॑థిం॒ మాను॑షాణాం సూ॒నుం వన॒స్పతీ॑నాం .
విప్రా॑ అ॒గ్నిమవ॑సే ప్ర॒త్నమీ॑ళతే .. 8.023.25
మ॒హో విశ్వా॑ఀ అ॒భి ష॒తో॒3॒॑ఽభి హ॒వ్యాని॒ మాను॑షా .
అగ్నే॒ ని ష॑త్సి॒ నమ॒సాధి॑ బ॒ర్హిషి॑ .. 8.023.26
వంస్వా॑ నో॒ వార్యా॑ పు॒రు వంస్వ॑ రా॒యః పు॑రు॒స్పృహః॑ .
సు॒వీర్య॑స్య ప్ర॒జావ॑తో॒ యశ॑స్వతః .. 8.023.27
త్వం వ॑రో సు॒షామ్ణేఽగ్నే॒ జనా॑య చోదయ .
సదా॑ వసో రా॒తిం య॑విష్ఠ॒ శశ్వ॑తే .. 8.023.28
త్వం హి సు॑ప్ర॒తూరసి॒ త్వం నో॒ గోమ॑తీ॒రిషః॑ .
మ॒హో రా॒యః సా॒తిమ॑గ్నే॒ అపా॑ వృధి .. 8.023.29
అగ్నే॒ త్వం య॒శా అ॒స్యా మి॒త్రావరు॑ణా వహ .
ఋ॒తావా॑నా స॒మ్రాజా॑ పూ॒తద॑క్షసా .. 8.023.30

సఖా॑య॒ ఆ శి॑షామహి॒ బ్రహ్మేంద్రా॑య వ॒జ్రిణే॑ .
స్తు॒ష ఊ॒ షు వో॒ నృత॑మాయ ధృ॒ష్ణవే॑ .. 8.024.01
శవ॑సా॒ హ్యసి॑ శ్రు॒తో వృ॑త్ర॒హత్యే॑న వృత్ర॒హా .
మ॒ఘైర్మ॒ఘోనో॒ అతి॑ శూర దాశసి .. 8.024.02
స నః॒ స్తవా॑న॒ ఆ భ॑ర ర॒యిం చి॒త్రశ్ర॑వస్తమం .
ని॒రే॒కే చి॒ద్యో హ॑రివో॒ వసు॑ర్ద॒దిః .. 8.024.03
ఆ ని॑రే॒కము॒త ప్రి॒యమింద్ర॒ దర్షి॒ జనా॑నాం .
ధృ॒ష॒తా ధృ॑ష్ణో॒ స్తవ॑మాన॒ ఆ భ॑ర .. 8.024.04
న తే॑ స॒వ్యం న దక్షి॑ణం॒ హస్తం॑ వరంత ఆ॒మురః॑ .
న ప॑రి॒బాధో॑ హరివో॒ గవి॑ష్టిషు .. 8.024.05
ఆ త్వా॒ గోభి॑రివ వ్ర॒జం గీ॒ర్భిరృ॑ణోమ్యద్రివః .
ఆ స్మా॒ కామం॑ జరి॒తురా మనః॑ పృణ .. 8.024.06
విశ్వా॑ని వి॒శ్వమ॑నసో ధి॒యా నో॑ వృత్రహంతమ .
ఉగ్ర॑ ప్రణేత॒రధి॒ షూ వ॑సో గహి .. 8.024.07
వ॒యం తే॑ అ॒స్య వృ॑త్రహన్వి॒ద్యామ॑ శూర॒ నవ్య॑సః .
వసోః॑ స్పా॒ర్హస్య॑ పురుహూత॒ రాధ॑సః .. 8.024.08
ఇంద్ర॒ యథా॒ హ్యస్తి॒ తేఽప॑రీతం నృతో॒ శవః॑ .
అమృ॑క్తా రా॒తిః పు॑రుహూత దా॒శుషే॑ .. 8.024.09
ఆ వృ॑షస్వ మహామహ మ॒హే నృ॑తమ॒ రాధ॑సే .
దృ॒ళ్హశ్చి॑ద్దృహ్య మఘవన్మ॒ఘత్త॑యే .. 8.024.10
నూ అ॒న్యత్రా॑ చిదద్రివ॒స్త్వన్నో॑ జగ్మురా॒శసః॑ .
మఘ॑వంఛ॒గ్ధి తవ॒ తన్న॑ ఊ॒తిభిః॑ .. 8.024.11
న॒హ్య1॒॑ఙ్గ నృ॑తో॒ త్వద॒న్యం విం॒దామి॒ రాధ॑సే .
రా॒యే ద్యు॒మ్నాయ॒ శవ॑సే చ గిర్వణః .. 8.024.12
ఏందు॒మింద్రా॑య సించత॒ పిబా॑తి సో॒మ్యం మధు॑ .
ప్ర రాధ॑సా చోదయాతే మహిత్వ॒నా .. 8.024.13
ఉపో॒ హరీ॑ణాం॒ పతిం॒ దక్షం॑ పృం॒చంత॑మబ్రవం .
నూ॒నం శ్రు॑ధి స్తువ॒తో అ॒శ్వ్యస్య॑ .. 8.024.14
న॒హ్య1॒॑ఙ్గ పు॒రా చ॒న జ॒జ్ఞే వీ॒రత॑ర॒స్త్వత్ .
నకీ॑ రా॒యా నైవథా॒ న భం॒దనా॑ .. 8.024.15
ఏదు॒ మధ్వో॑ మ॒దింత॑రం సిం॒చ వా॑ధ్వర్యో॒ అంధ॑సః .
ఏ॒వా హి వీ॒రః స్తవ॑తే స॒దావృ॑ధః .. 8.024.16
ఇంద్ర॑ స్థాతర్హరీణాం॒ నకి॑ష్టే పూ॒ర్వ్యస్తు॑తిం .
ఉదా॑నంశ॒ శవ॑సా॒ న భం॒దనా॑ .. 8.024.17
తం వో॒ వాజా॑నాం॒ పతి॒మహూ॑మహి శ్రవ॒స్యవః॑ .
అప్రా॑యుభిర్య॒జ్ఞేభి॑ర్వావృ॒ధేన్యం॑ .. 8.024.18
ఏతో॒ న్వింద్రం॒ స్తవా॑మ॒ సఖా॑యః॒ స్తోమ్యం॒ నరం॑ .
కృ॒ష్టీర్యో విశ్వా॑ అ॒భ్యస్త్యేక॒ ఇత్ .. 8.024.19
అగో॑రుధాయ గ॒విషే॑ ద్యు॒క్షాయ॒ దస్మ్యం॒ వచః॑ .
ఘృ॒తాత్స్వాదీ॑యో॒ మధు॑నశ్చ వోచత .. 8.024.20
యస్యామి॑తాని వీ॒ర్యా॒3॒॑ న రాధః॒ పర్యే॑తవే .
జ్యోతి॒ర్న విశ్వ॑మ॒భ్యస్తి॒ దక్షి॑ణా .. 8.024.21
స్తు॒హీంద్రం॑ వ్యశ్వ॒వదనూ॑ర్మిం వా॒జినం॒ యమం॑ .
అ॒ర్యో గయం॒ మంహ॑మానం॒ వి దా॒శుషే॑ .. 8.024.22
ఏ॒వా నూ॒నముప॑ స్తుహి॒ వైయ॑శ్వ దశ॒మం నవం॑ .
సువి॑ద్వాంసం చ॒ర్కృత్యం॑ చ॒రణీ॑నాం .. 8.024.23
వేత్థా॒ హి నిరృ॑తీనాం॒ వజ్ర॑హస్త పరి॒వృజం॑ .
అహ॑రహః శుం॒ధ్యుః ప॑రి॒పదా॑మివ .. 8.024.24
తదిం॒ద్రావ॒ ఆ భ॑ర॒ యేనా॑ దంసిష్ఠ॒ కృత్వ॑నే .
ద్వి॒తా కుత్సా॑య శిశ్నథో॒ ని చో॑దయ .. 8.024.25
తము॑ త్వా నూ॒నమీ॑మహే॒ నవ్యం॑ దంసిష్ఠ॒ సన్య॑సే .
స త్వం నో॒ విశ్వా॑ అ॒భిమా॑తీః స॒క్షణిః॑ .. 8.024.26
య ఋక్షా॒దంహ॑సో ము॒చద్యో వార్యా॑త్స॒ప్త సింధు॑షు .
వధ॑ర్దా॒సస్య॑ తువినృమ్ణ నీనమః .. 8.024.27
యథా॑ వరో సు॒షామ్ణే॑ స॒నిభ్య॒ ఆవ॑హో ర॒యిం .
వ్య॑శ్వేభ్యః సుభగే వాజినీవతి .. 8.024.28
ఆ నా॒ర్యస్య॒ దక్షి॑ణా॒ వ్య॑శ్వాఀ ఏతు సో॒మినః॑ .
స్థూ॒రం చ॒ రాధః॑ శ॒తవ॑త్స॒హస్ర॑వత్ .. 8.024.29
యత్త్వా॑ పృ॒చ్ఛాదీ॑జా॒నః కు॑హ॒యా కు॑హయాకృతే .
ఏ॒షో అప॑శ్రితో వ॒లో గో॑మ॒తీమవ॑ తిష్ఠతి .. 8.024.30

తా వాం॒ విశ్వ॑స్య గో॒పా దే॒వా దే॒వేషు॑ య॒జ్ఞియా॑ .
ఋ॒తావా॑నా యజసే పూ॒తద॑క్షసా .. 8.025.01
మి॒త్రా తనా॒ న ర॒థ్యా॒3॒॑ వరు॑ణో॒ యశ్చ॑ సు॒క్రతుః॑ .
స॒నాత్సు॑జా॒తా తన॑యా ధృ॒తవ్ర॑తా .. 8.025.02
తా మా॒తా వి॒శ్వవే॑దసాసు॒ర్యా॑య॒ ప్రమ॑హసా .
మ॒హీ జ॑జా॒నాది॑తిరృ॒తావ॑రీ .. 8.025.03
మ॒హాంతా॑ మి॒త్రావరు॑ణా స॒మ్రాజా॑ దే॒వావసు॑రా .
ఋ॒తావా॑నావృ॒తమా ఘో॑షతో బృ॒హత్ .. 8.025.04
నపా॑తా॒ శవ॑సో మ॒హః సూ॒నూ దక్ష॑స్య సు॒క్రతూ॑ .
సృ॒ప్రదా॑నూ ఇ॒షో వాస్త్వధి॑ క్షితః .. 8.025.05
సం యా దానూ॑ని యే॒మథు॑ర్ది॒వ్యాః పార్థి॑వీ॒రిషః॑ .
నభ॑స్వతీ॒రా వాం॑ చరంతు వృ॒ష్టయః॑ .. 8.025.06
అధి॒ యా బృ॑హ॒తో ది॒వో॒3॒॑ఽభి యూ॒థేవ॒ పశ్య॑తః .
ఋ॒తావా॑నా స॒మ్రాజా॒ నమ॑సే హి॒తా .. 8.025.07
ఋ॒తావా॑నా॒ ని షే॑దతుః॒ సామ్రా॑జ్యాయ సు॒క్రతూ॑ .
ధృ॒తవ్ర॑తా క్ష॒త్రియా॑ క్ష॒త్రమా॑శతుః .. 8.025.08
అ॒క్ష్ణశ్చి॑ద్గాతు॒విత్త॑రానుల్బ॒ణేన॒ చక్ష॑సా .
ని చి॑న్మి॒షంతా॑ నిచి॒రా ని చి॑క్యతుః .. 8.025.09
ఉ॒త నో॑ దే॒వ్యది॑తిరురు॒ష్యతాం॒ నాస॑త్యా .
ఉ॒రు॒ష్యంతు॑ మ॒రుతో॑ వృ॒ద్ధశ॑వసః .. 8.025.10
తే నో॑ నా॒వము॑రుష్యత॒ దివా॒ నక్తం॑ సుదానవః .
అరి॑ష్యంతో॒ ని పా॒యుభిః॑ సచేమహి .. 8.025.11
అఘ్న॑తే॒ విష్ణ॑వే వ॒యమరి॑ష్యంతః సు॒దాన॑వే .
శ్రు॒ధి స్వ॑యావన్సింధో పూ॒ర్వచి॑త్తయే .. 8.025.12
తద్వార్యం॑ వృణీమహే॒ వరి॑ష్ఠం గోప॒యత్యం॑ .
మి॒త్రో యత్పాంతి॒ వరు॑ణో॒ యద॑ర్య॒మా .. 8.025.13
ఉ॒త నః॒ సింధు॑ర॒పాం తన్మ॒రుత॒స్తద॒శ్వినా॑ .
ఇంద్రో॒ విష్ణు॑ర్మీ॒ఢ్వాంసః॑ స॒జోష॑సః .. 8.025.14
తే హి ష్మా॑ వ॒నుషో॒ నరో॒ఽభిమా॑తిం॒ కయ॑స్య చిత్ .
తి॒గ్మం న క్షోదః॑ ప్రతి॒ఘ్నంతి॒ భూర్ణ॑యః .. 8.025.15
అ॒యమేక॑ ఇ॒త్థా పు॒రూరు చ॑ష్టే॒ వి వి॒శ్పతిః॑ .
తస్య॑ వ్ర॒తాన్యను॑ వశ్చరామసి .. 8.025.16
అను॒ పూర్వా॑ణ్యో॒క్యా॑ సామ్రా॒జ్యస్య॑ సశ్చిమ .
మి॒త్రస్య॑ వ్ర॒తా వరు॑ణస్య దీర్ఘ॒శ్రుత్ .. 8.025.17
పరి॒ యో ర॒శ్మినా॑ ది॒వోఽన్తా॑న్మ॒మే పృ॑థి॒వ్యాః .
ఉ॒భే ఆ ప॑ప్రౌ॒ రోద॑సీ మహి॒త్వా .. 8.025.18
ఉదు॒ ష్య శ॑ర॒ణే ది॒వో జ్యోతి॑రయంస్త॒ సూర్యః॑ .
అ॒గ్నిర్న శు॒క్రః స॑మిధా॒న ఆహు॑తః .. 8.025.19
వచో॑ దీ॒ర్ఘప్ర॑సద్మ॒నీశే॒ వాజ॑స్య॒ గోమ॑తః .
ఈశే॒ హి పి॒త్వో॑ఽవి॒షస్య॑ దా॒వనే॑ .. 8.025.20
తత్సూర్యం॒ రోద॑సీ ఉ॒భే దో॒షా వస్తో॒రుప॑ బ్రువే .
భో॒జేష్వ॒స్మాఀ అ॒భ్యుచ్చ॑రా॒ సదా॑ .. 8.025.21
ఋ॒జ్రము॑క్ష॒ణ్యాయ॑నే రజ॒తం హర॑యాణే .
రథం॑ యు॒క్తమ॑సనామ సు॒షామ॑ణి .. 8.025.22
తా మే॒ అశ్వ్యా॑నాం॒ హరీ॑ణాం ని॒తోశ॑నా .
ఉ॒తో ను కృత్వ్యా॑నాం నృ॒వాహ॑సా .. 8.025.23
స్మద॑భీశూ॒ కశా॑వంతా॒ విప్రా॒ నవి॑ష్ఠయా మ॒తీ .
మ॒హో వా॒జినా॒వర్వం॑తా॒ సచా॑సనం .. 8.025.24

యు॒వోరు॒ షూ రథం॑ హువే స॒ధస్తు॑త్యాయ సూ॒రిషు॑ .
అతూ॑ర్తదక్షా వృషణా వృషణ్వసూ .. 8.026.01
యు॒వం వ॑రో సు॒షామ్ణే॑ మ॒హే తనే॑ నాసత్యా .
అవో॑భిర్యాథో వృషణా వృషణ్వసూ .. 8.026.02
తా వా॑మ॒ద్య హ॑వామహే హ॒వ్యేభి॑ర్వాజినీవసూ .
పూ॒ర్వీరి॒ష ఇ॒షయం॑తా॒వతి॑ క్ష॒పః .. 8.026.03
ఆ వాం॒ వాహి॑ష్ఠో అశ్వినా॒ రథో॑ యాతు శ్రు॒తో న॑రా .
ఉప॒ స్తోమాం॑తు॒రస్య॑ దర్శథః శ్రి॒యే .. 8.026.04
జు॒హు॒రా॒ణా చి॑దశ్వి॒నా మ॑న్యేథాం వృషణ్వసూ .
యు॒వం హి రు॑ద్రా॒ పర్ష॑థో॒ అతి॒ ద్విషః॑ .. 8.026.05
ద॒స్రా హి విశ్వ॑మాను॒షఙ్మ॒క్షూభిః॑ పరి॒దీయ॑థః .
ధి॒యం॒జి॒న్వా మధు॑వర్ణా శు॒భస్పతీ॑ .. 8.026.06
ఉప॑ నో యాతమశ్వినా రా॒యా వి॑శ్వ॒పుషా॑ స॒హ .
మ॒ఘవా॑నా సు॒వీరా॒వన॑పచ్యుతా .. 8.026.07
ఆ మే॑ అ॒స్య ప్ర॑తీ॒వ్య1॒॑మింద్ర॑నాసత్యా గతం .
దే॒వా దే॒వేభి॑ర॒ద్య స॒చన॑స్తమా .. 8.026.08
వ॒యం హి వాం॒ హవా॑మహ ఉక్ష॒ణ్యంతో॑ వ్యశ్వ॒వత్ .
సు॒మ॒తిభి॒రుప॑ విప్రావి॒హా గ॑తం .. 8.026.09
అ॒శ్వినా॒ స్వృ॑షే స్తుహి కు॒విత్తే॒ శ్రవ॑తో॒ హవం॑ .
నేదీ॑యసః కూళయాతః ప॒ణీఀరు॒త .. 8.026.10
వై॒య॒శ్వస్య॑ శ్రుతం నరో॒తో మే॑ అ॒స్య వే॑దథః .
స॒జోష॑సా॒ వరు॑ణో మి॒త్రో అ॑ర్య॒మా .. 8.026.11
యు॒వాద॑త్తస్య ధిష్ణ్యా యు॒వానీ॑తస్య సూ॒రిభిః॑ .
అహ॑రహర్వృషణ॒ మహ్యం॑ శిక్షతం .. 8.026.12
యో వాం॑ య॒జ్ఞేభి॒రావృ॒తోఽధి॑వస్త్రా వ॒ధూరి॑వ .
స॒ప॒ర్యంతా॑ శు॒భే చ॑క్రాతే అ॒శ్వినా॑ .. 8.026.13
యో వా॑మురు॒వ్యచ॑స్తమం॒ చికే॑తతి నృ॒పాయ్యం॑ .
వ॒ర్తిర॑శ్వినా॒ పరి॑ యాతమస్మ॒యూ .. 8.026.14
అ॒స్మభ్యం॒ సు వృ॑షణ్వసూ యా॒తం వ॒ర్తిర్నృ॒పాయ్యం॑ .
వి॒షు॒ద్రుహే॑వ య॒జ్ఞమూ॑హథుర్గి॒రా .. 8.026.15
వాహి॑ష్ఠో వాం॒ హవా॑నాం॒ స్తోమో॑ దూ॒తో హు॑వన్నరా .
యు॒వాభ్యాం॑ భూత్వశ్వినా .. 8.026.16
యద॒దో ది॒వో అ॑ర్ణ॒వ ఇ॒షో వా॒ మద॑థో గృ॒హే .
శ్రు॒తమిన్మే॑ అమర్త్యా .. 8.026.17
ఉ॒త స్యా శ్వే॑త॒యావ॑రీ॒ వాహి॑ష్ఠా వాం న॒దీనాం॑ .
సింధు॒ర్హిర॑ణ్యవర్తనిః .. 8.026.18
స్మదే॒తయా॑ సుకీ॒ర్త్యాశ్వి॑నా శ్వే॒తయా॑ ధి॒యా .
వహే॑థే శుభ్రయావానా .. 8.026.19
యు॒క్ష్వా హి త్వం ర॑థా॒సహా॑ యు॒వస్వ॒ పోష్యా॑ వసో .
ఆన్నో॑ వాయో॒ మధు॑ పిబా॒స్మాకం॒ సవ॒నా గ॑హి .. 8.026.20
తవ॑ వాయవృతస్పతే॒ త్వష్టు॑ర్జామాతరద్భుత .
అవాం॒స్యా వృ॑ణీమహే .. 8.026.21
త్వష్టు॒ర్జామా॑తరం వ॒యమీశా॑నం రా॒య ఈ॑మహే .
సు॒తావం॑తో వా॒యుం ద్యు॒మ్నా జనా॑సః .. 8.026.22
వాయో॑ యా॒హి శి॒వా ది॒వో వహ॑స్వా॒ సు స్వశ్వ్యం॑ .
వహ॑స్వ మ॒హః పృ॑థు॒పక్ష॑సా॒ రథే॑ .. 8.026.23
త్వాం హి సు॒ప్సర॑స్తమం నృ॒షద॑నేషు హూ॒మహే॑ .
గ్రావా॑ణం॒ నాశ్వ॑పృష్ఠం మం॒హనా॑ .. 8.026.24
స త్వం నో॑ దేవ॒ మన॑సా॒ వాయో॑ మందా॒నో అ॑గ్రి॒యః .
కృ॒ధి వాజా॑ఀ అ॒పో ధియః॑ .. 8.026.25

అ॒గ్నిరు॒క్థే పు॒రోహి॑తో॒ గ్రావా॑ణో బ॒ర్హిర॑ధ్వ॒రే .
ఋ॒చా యా॑మి మ॒రుతో॒ బ్రహ్మ॑ణ॒స్పతిం॑ దే॒వాఀ అవో॒ వరే॑ణ్యం .. 8.027.01
ఆ ప॒శుం గా॑సి పృథి॒వీం వన॒స్పతీ॑ను॒షాసా॒ నక్త॒మోష॑ధీః .
విశ్వే॑ చ నో వసవో విశ్వవేదసో ధీ॒నాం భూ॑త ప్రావి॒తారః॑ .. 8.027.02
ప్ర సూ న॑ ఏత్వధ్వ॒రో॒3॒॑ఽగ్నా దే॒వేషు॑ పూ॒ర్వ్యః .
ఆ॒ది॒త్యేషు॒ ప్ర వరు॑ణే ధృ॒తవ్ర॑తే మ॒రుత్సు॑ వి॒శ్వభా॑నుషు .. 8.027.03
విశ్వే॒ హి ష్మా॒ మన॑వే వి॒శ్వవే॑దసో॒ భువ॑న్వృ॒ధే రి॒శాద॑సః .
అరి॑ష్టేభిః పా॒యుభి॑ర్విశ్వవేదసో॒ యంతా॑ నోఽవృ॒కం ఛ॒ర్దిః .. 8.027.04
ఆ నో॑ అ॒ద్య సమ॑నసో॒ గంతా॒ విశ్వే॑ స॒జోష॑సః .
ఋ॒చా గి॒రా మరు॑తో॒ దేవ్యది॑తే॒ సద॑నే॒ పస్త్యే॑ మహి .. 8.027.05
అ॒భి ప్రి॒యా మ॑రుతో॒ యా వో॒ అశ్వ్యా॑ హ॒వ్యా మి॑త్ర ప్రయా॒థన॑ .
ఆ బ॒ర్హిరింద్రో॒ వరు॑ణస్తు॒రా నర॑ ఆది॒త్యాసః॑ సదంతు నః .. 8.027.06
వ॒యం వో॑ వృ॒క్తబ॑ర్హిషో హి॒తప్ర॑యస ఆను॒షక్ .
సు॒తసో॑మాసో వరుణ హవామహే మను॒ష్వది॒ద్ధాగ్న॑యః .. 8.027.07
ఆ ప్ర యా॑త॒ మరు॑తో॒ విష్ణో॒ అశ్వి॑నా॒ పూష॒న్మాకీ॑నయా ధి॒యా .
ఇంద్ర॒ ఆ యా॑తు ప్రథ॒మః స॑ని॒ష్యుభి॒ర్వృషా॒ యో వృ॑త్ర॒హా గృ॒ణే .. 8.027.08
వి నో॑ దేవాసో అద్రు॒హోఽచ్ఛి॑ద్రం॒ శర్మ॑ యచ్ఛత .
న యద్దూ॒రాద్వ॑సవో॒ నూ చి॒దంతి॑తో॒ వరూ॑థమాద॒ధర్ష॑తి .. 8.027.09
అస్తి॒ హి వః॑ సజా॒త్యం॑ రిశాదసో॒ దేవా॑సో॒ అస్త్యాప్యం॑ .
ప్ర ణః॒ పూర్వ॑స్మై సువి॒తాయ॑ వోచత మ॒క్షూ సు॒మ్నాయ॒ నవ్య॑సే .. 8.027.10
ఇ॒దా హి వ॒ ఉప॑స్తుతిమి॒దా వా॒మస్య॑ భ॒క్తయే॑ .
ఉప॑ వో విశ్వవేదసో నమ॒స్యురాఀ అసృ॒క్ష్యన్యా॑మివ .. 8.027.11
ఉదు॒ ష్య వః॑ సవి॒తా సు॑ప్రణీత॒యోఽస్థా॑దూ॒ర్ధ్వో వరే॑ణ్యః .
ని ద్వి॒పాద॒శ్చతు॑ష్పాదో అ॒ర్థినోఽవి॑శ్రన్పతయి॒ష్ణవః॑ .. 8.027.12
దే॒వందే॑వం॒ వోఽవ॑సే దే॒వందే॑వమ॒భిష్ట॑యే .
దే॒వందే॑వం హువేమ॒ వాజ॑సాతయే గృ॒ణంతో॑ దే॒వ్యా ధి॒యా .. 8.027.13
దే॒వాసో॒ హి ష్మా॒ మన॑వే॒ సమ॑న్యవో॒ విశ్వే॑ సా॒కం సరా॑తయః .
తే నో॑ అ॒ద్య తే అ॑ప॒రం తు॒చే తు నో॒ భవం॑తు వరివో॒విదః॑ .. 8.027.14
ప్ర వః॑ శంసామ్యద్రుహః సం॒స్థ ఉప॑స్తుతీనాం .
న తం ధూ॒ర్తిర్వ॑రుణ మిత్ర॒ మర్త్యం॒ యో వో॒ ధామ॒భ్యోఽవి॑ధత్ .. 8.027.15
ప్ర స క్షయం॑ తిరతే॒ వి మ॒హీరిషో॒ యో వో॒ వరా॑య॒ దాశ॑తి .
ప్ర ప్ర॒జాభి॑ర్జాయతే॒ ధర్మ॑ణ॒స్పర్యరి॑ష్టః॒ సర్వ॑ ఏధతే .. 8.027.16
ఋ॒తే స విం॑దతే యు॒ధః సు॒గేభి॑ర్యా॒త్యధ్వ॑నః .
అ॒ర్య॒మా మి॒త్రో వరు॑ణః॒ సరా॑తయో॒ యం త్రాయం॑తే స॒జోష॑సః .. 8.027.17
అజ్రే॑ చిదస్మై కృణుథా॒ న్యంచ॑నం దు॒ర్గే చి॒దా సు॑సర॒ణం .
ఏ॒షా చి॑దస్మాద॒శనిః॑ ప॒రో ను సాస్రే॑ధంతీ॒ వి న॑శ్యతు .. 8.027.18
యద॒ద్య సూర్య॑ ఉద్య॒తి ప్రియ॑క్షత్రా ఋ॒తం ద॒ధ .
యన్ని॒మ్రుచి॑ ప్ర॒బుధి॑ విశ్వవేదసో॒ యద్వా॑ మ॒ధ్యంది॑నే ది॒వః .. 8.027.19
యద్వా॑భిపి॒త్వే అ॑సురా ఋ॒తం య॒తే ఛ॒ర్దిర్యే॒మ వి దా॒శుషే॑ .
వ॒యం తద్వో॑ వసవో విశ్వవేదస॒ ఉప॑ స్థేయామ॒ మధ్య॒ ఆ .. 8.027.20
యద॒ద్య సూర॒ ఉది॑తే॒ యన్మ॒ధ్యంది॑న ఆ॒తుచి॑ .
వా॒మం ధ॒త్థ మన॑వే విశ్వవేదసో॒ జుహ్వా॑నాయ॒ ప్రచే॑తసే .. 8.027.21
వ॒యం తద్వః॑ సమ్రాజ॒ ఆ వృ॑ణీమహే పు॒త్రో న బ॑హు॒పాయ్యం॑ .
అ॒శ్యామ॒ తదా॑దిత్యా॒ జుహ్వ॑తో హ॒విర్యేన॒ వస్యో॒ఽనశా॑మహై .. 8.027.22

యే త్రిం॒శతి॒ త్రయ॑స్ప॒రో దే॒వాసో॑ బ॒ర్హిరాస॑దన్ .
వి॒దన్నహ॑ ద్వి॒తాస॑నన్ .. 8.028.01
వరు॑ణో మి॒త్రో అ॑ర్య॒మా స్మద్రా॑తిషాచో అ॒గ్నయః॑ .
పత్నీ॑వంతో॒ వష॑ట్కృతాః .. 8.028.02
తే నో॑ గో॒పా అ॑పా॒చ్యాస్త ఉద॒క్త ఇ॒త్థా న్య॑క్ .
పు॒రస్తా॒త్సర్వ॑యా వి॒శా .. 8.028.03
యథా॒ వశం॑తి దే॒వాస్తథేద॑స॒త్తదే॑షాం॒ నకి॒రా మి॑నత్ .
అరా॑వా చ॒న మర్త్యః॑ .. 8.028.04
స॒ప్తా॒నాం స॒ప్త ఋ॒ష్టయః॑ స॒ప్త ద్యు॒మ్నాన్యే॑షాం .
స॒ప్తో అధి॒ శ్రియో॑ ధిరే .. 8.028.05

బ॒భ్రురేకో॒ విషు॑ణః సూ॒నరో॒ యువాం॒జ్యం॑క్తే హిర॒ణ్యయం॑ .. 8.029.01
యోని॒మేక॒ ఆ స॑సాద॒ ద్యోత॑నో॒ఽన్తర్దే॒వేషు॒ మేధి॑రః .. 8.029.02
వాశీ॒మేకో॑ బిభర్తి॒ హస్త॑ ఆయ॒సీమం॒తర్దే॒వేషు॒ నిధ్రు॑విః .. 8.029.03
వజ్ర॒మేకో॑ బిభర్తి॒ హస్త॒ ఆహి॑తం॒ తేన॑ వృ॒త్రాణి॑ జిఘ్నతే .. 8.029.04
తి॒గ్మమేకో॑ బిభర్తి॒ హస్త॒ ఆయు॑ధం॒ శుచి॑రు॒గ్రో జలా॑షభేషజః .. 8.029.05
ప॒థ ఏకః॑ పీపాయ॒ తస్క॑రో యథాఀ ఏ॒ష వే॑ద నిధీ॒నాం .. 8.029.06
త్రీణ్యేక॑ ఉరుగా॒యో వి చ॑క్రమే॒ యత్ర॑ దే॒వాసో॒ మదం॑తి .. 8.029.07
విభి॒ర్ద్వా చ॑రత॒ ఏక॑యా స॒హ ప్ర ప్ర॑వా॒సేవ॑ వసతః .. 8.029.08
సదో॒ ద్వా చ॑క్రాతే ఉప॒మా ది॒వి స॒మ్రాజా॑ స॒ర్పిరా॑సుతీ .. 8.029.09
అర్చం॑త॒ ఏకే॒ మహి॒ సామ॑ మన్వత॒ తేన॒ సూర్య॑మరోచయన్ .. 8.029.10

న॒హి వో॒ అస్త్య॑ర్భ॒కో దేవా॑సో॒ న కు॑మార॒కః .
విశ్వే॑ స॒తోమ॑హాంత॒ ఇత్ .. 8.030.01
ఇతి॑ స్తు॒తాసో॑ అసథా రిశాదసో॒ యే స్థ త్రయ॑శ్చ త్రిం॒శచ్చ॑ .
మనో॑ర్దేవా యజ్ఞియాసః .. 8.030.02
తే న॑స్త్రాధ్వం॒ తే॑ఽవత॒ త ఉ॑ నో॒ అధి॑ వోచత .
మా నః॑ ప॒థః పిత్ర్యా॑న్మాన॒వాదధి॑ దూ॒రం నై॑ష్ట పరా॒వతః॑ .. 8.030.03
యే దే॑వాస ఇ॒హ స్థన॒ విశ్వే॑ వైశ్వాన॒రా ఉ॒త .
అ॒స్మభ్యం॒ శర్మ॑ స॒ప్రథో॒ గవేఽశ్వా॑య యచ్ఛత .. 8.030.04

యో యజా॑తి॒ యజా॑త॒ ఇత్సు॒నవ॑చ్చ॒ పచా॑తి చ .
బ్ర॒హ్మేదింద్ర॑స్య చాకనత్ .. 8.031.01
పు॒రో॒ళాశం॒ యో అ॑స్మై॒ సోమం॒ రర॑త ఆ॒శిరం॑ .
పాదిత్తం శ॒క్రో అంహ॑సః .. 8.031.02
తస్య॑ ద్యు॒మాఀ అ॑స॒ద్రథో॑ దే॒వజూ॑తః॒ స శూ॑శువత్ .
విశ్వా॑ వ॒న్వన్న॑మి॒త్రియా॑ .. 8.031.03
అస్య॑ ప్ర॒జావ॑తీ గృ॒హేఽస॑శ్చంతీ ది॒వేది॑వే .
ఇళా॑ ధేను॒మతీ॑ దుహే .. 8.031.04
యా దంప॑తీ॒ సమ॑నసా సును॒త ఆ చ॒ ధావ॑తః .
దేవా॑సో॒ నిత్య॑యా॒శిరా॑ .. 8.031.05
ప్రతి॑ ప్రాశ॒వ్యా॑ఀ ఇతః స॒మ్యంచా॑ బ॒ర్హిరా॑శాతే .
న తా వాజే॑షు వాయతః .. 8.031.06
న దే॒వానా॒మపి॑ హ్నుతః సుమ॒తిం న జు॑గుక్షతః .
శ్రవో॑ బృ॒హద్వి॑వాసతః .. 8.031.07
పు॒త్రిణా॒ తా కు॑మా॒రిణా॒ విశ్వ॒మాయు॒ర్వ్య॑శ్నుతః .
ఉ॒భా హిర॑ణ్యపేశసా .. 8.031.08
వీ॒తిహో॑త్రా కృ॒తద్వ॑సూ దశ॒స్యంతా॒మృతా॑య॒ కం .
సమూధో॑ రోమ॒శం హ॑తో దే॒వేషు॑ కృణుతో॒ దువః॑ .. 8.031.09
ఆ శర్మ॒ పర్వ॑తానాం వృణీ॒మహే॑ న॒దీనాం॑ .
ఆ విష్ణోః॑ సచా॒భువః॑ .. 8.031.10
ఐతు॑ పూ॒షా ర॒యిర్భగః॑ స్వ॒స్తి స॑ర్వ॒ధాత॑మః .
ఉ॒రురధ్వా॑ స్వ॒స్తయే॑ .. 8.031.11
అ॒రమ॑తిరన॒ర్వణో॒ విశ్వో॑ దే॒వస్య॒ మన॑సా .
ఆ॒ది॒త్యానా॑మనే॒హ ఇత్ .. 8.031.12
యథా॑ నో మి॒త్రో అ॑ర్య॒మా వరు॑ణః॒ సంతి॑ గో॒పాః .
సు॒గా ఋ॒తస్య॒ పంథాః॑ .. 8.031.13
అ॒గ్నిం వః॑ పూ॒ర్వ్యం గి॒రా దే॒వమీ॑ళే॒ వసూ॑నాం .
స॒ప॒ర్యంతః॑ పురుప్రి॒యం మి॒త్రం న క్షే॑త్ర॒సాధ॑సం .. 8.031.14
మ॒క్షూ దే॒వవ॑తో॒ రథః॒ శూరో॑ వా పృ॒త్సు కాసు॑ చిత్ .
దే॒వానాం॒ య ఇన్మనో॒ యజ॑మాన॒ ఇయ॑క్షత్య॒భీదయ॑జ్వనో భువత్ .. 8.031.15
న య॑జమాన రిష్యసి॒ న సు॑న్వాన॒ న దే॑వయో .
దే॒వానాం॒ య ఇన్మనో॒ యజ॑మాన॒ ఇయ॑క్షత్య॒భీదయ॑జ్వనో భువత్ .. 8.031.16
నకి॒ష్టం కర్మ॑ణా నశ॒న్న ప్ర యో॑ష॒న్న యో॑షతి .
దే॒వానాం॒ య ఇన్మనో॒ యజ॑మాన॒ ఇయ॑క్షత్య॒భీదయ॑జ్వనో భువత్ .. 8.031.17
అస॒దత్ర॑ సు॒వీర్య॑ము॒త త్యదా॒శ్వశ్వ్యం॑ .
దే॒వానాం॒ య ఇన్మనో॒ యజ॑మాన॒ ఇయ॑క్షత్య॒భీదయ॑జ్వనో భువత్ .. 8.031.18

ప్ర కృ॒తాన్యృ॑జీ॒షిణః॒ కణ్వా॒ ఇంద్ర॑స్య॒ గాథ॑యా .
మదే॒ సోమ॑స్య వోచత .. 8.032.01
యః సృబిం॑ద॒మన॑ర్శనిం॒ పిప్రుం॑ దా॒సమ॑హీ॒శువం॑ .
వధీ॑దు॒గ్రో రి॒ణన్న॒పః .. 8.032.02
న్యర్బు॑దస్య వి॒ష్టపం॑ వ॒ర్ష్మాణం॑ బృహ॒తస్తి॑ర .
కృ॒షే తదిం॑ద్ర॒ పౌంస్యం॑ .. 8.032.03
ప్రతి॑ శ్రు॒తాయ॑ వో ధృ॒షత్తూర్ణా॑శం॒ న గి॒రేరధి॑ .
హు॒వే సు॑శి॒ప్రమూ॒తయే॑ .. 8.032.04
స గోరశ్వ॑స్య॒ వి వ్ర॒జం మం॑దా॒నః సో॒మ్యేభ్యః॑ .
పురం॒ న శూ॑ర దర్షసి .. 8.032.05
యది॑ మే రా॒రణః॑ సు॒త ఉ॒క్థే వా॒ దధ॑సే॒ చనః॑ .
ఆ॒రాదుప॑ స్వ॒ధా గ॑హి .. 8.032.06
వ॒యం ఘా॑ తే॒ అపి॑ ష్మసి స్తో॒తార॑ ఇంద్ర గిర్వణః .
త్వం నో॑ జిన్వ సోమపాః .. 8.032.07
ఉ॒త నః॑ పి॒తుమా భ॑ర సంరరా॒ణో అవి॑క్షితం .
మఘ॑వ॒న్భూరి॑ తే॒ వసు॑ .. 8.032.08
ఉ॒త నో॒ గోమ॑తస్కృధి॒ హిర॑ణ్యవతో అ॒శ్వినః॑ .
ఇళా॑భిః॒ సం ర॑భేమహి .. 8.032.09
బృ॒బదు॑క్థం హవామహే సృ॒ప్రక॑రస్నమూ॒తయే॑ .
సాధు॑ కృ॒ణ్వంత॒మవ॑సే .. 8.032.10
యః సం॒స్థే చి॑చ్ఛ॒తక్ర॑తు॒రాదీం॑ కృ॒ణోతి॑ వృత్ర॒హా .
జ॒రి॒తృభ్యః॑ పురూ॒వసుః॑ .. 8.032.11
స నః॑ శ॒క్రశ్చి॒దా శ॑క॒ద్దాన॑వాఀ అంతరాభ॒రః .
ఇంద్రో॒ విశ్వా॑భిరూ॒తిభిః॑ .. 8.032.12
యో రా॒యో॒3॒॑ఽవని॑ర్మ॒హాన్సు॑పా॒రః సు॑న్వ॒తః సఖా॑ .
తమింద్ర॑మ॒భి గా॑యత .. 8.032.13
ఆ॒యం॒తారం॒ మహి॑ స్థి॒రం పృత॑నాసు శ్రవో॒జితం॑ .
భూరే॒రీశా॑న॒మోజ॑సా .. 8.032.14
నకి॑రస్య॒ శచీ॑నాం నియం॒తా సూ॒నృతా॑నాం .
నకి॑ర్వ॒క్తా న దా॒దితి॑ .. 8.032.15
న నూ॒నం బ్ర॒హ్మణా॑మృ॒ణం ప్రా॑శూ॒నామ॑స్తి సున్వ॒తాం .
న సోమో॑ అప్ర॒తా ప॑పే .. 8.032.16
పన్య॒ ఇదుప॑ గాయత॒ పన్య॑ ఉ॒క్థాని॑ శంసత .
బ్రహ్మా॑ కృణోత॒ పన్య॒ ఇత్ .. 8.032.17
పన్య॒ ఆ ద॑ర్దిరచ్ఛ॒తా స॒హస్రా॑ వా॒జ్యవృ॑తః .
ఇంద్రో॒ యో యజ్వ॑నో వృ॒ధః .. 8.032.18
వి షూ చ॑ర స్వ॒ధా అను॑ కృష్టీ॒నామన్వా॒హువః॑ .
ఇంద్ర॒ పిబ॑ సు॒తానాం॑ .. 8.032.19
పిబ॒ స్వధై॑నవానాము॒త యస్తుగ్ర్యే॒ సచా॑ .
ఉ॒తాయమిం॑ద్ర॒ యస్తవ॑ .. 8.032.20
అతీ॑హి మన్యుషా॒విణం॑ సుషు॒వాంస॑ము॒పార॑ణే .
ఇ॒మం రా॒తం సు॒తం పి॑బ .. 8.032.21
ఇ॒హి తి॒స్రః ప॑రా॒వత॑ ఇ॒హి పంచ॒ జనా॒ఀ అతి॑ .
ధేనా॑ ఇంద్రావ॒చాక॑శత్ .. 8.032.22
సూర్యో॑ ర॒శ్మిం యథా॑ సృ॒జా త్వా॑ యచ్ఛంతు మే॒ గిరః॑ .
ని॒మ్నమాపో॒ న స॒ధ్ర్య॑క్ .. 8.032.23
అధ్వ॑ర్య॒వా తు హి షిం॒చ సోమం॑ వీ॒రాయ॑ శి॒ప్రిణే॑ .
భరా॑ సు॒తస్య॑ పీ॒తయే॑ .. 8.032.24
య ఉ॒ద్నః ఫ॑లి॒గం భి॒నన్న్య1॒॑క్సింధూ॑ఀర॒వాసృ॑జత్ .
యో గోషు॑ ప॒క్వం ధా॒రయ॑త్ .. 8.032.25
అహ॑న్వృ॒త్రమృచీ॑షమ ఔర్ణవా॒భమ॑హీ॒శువం॑ .
హి॒మేనా॑విధ్య॒దర్బు॑దం .. 8.032.26
ప్ర వ॑ ఉ॒గ్రాయ॑ ని॒ష్టురేఽషా॑ళ్హాయ ప్రస॒క్షిణే॑ .
దే॒వత్తం॒ బ్రహ్మ॑ గాయత .. 8.032.27
యో విశ్వా॑న్య॒భి వ్ర॒తా సోమ॑స్య॒ మదే॒ అంధ॑సః .
ఇంద్రో॑ దే॒వేషు॒ చేత॑తి .. 8.032.28
ఇ॒హ త్యా స॑ధ॒మాద్యా॒ హరీ॒ హిర॑ణ్యకేశ్యా .
వో॒ళ్హామ॒భి ప్రయో॑ హి॒తం .. 8.032.29
అ॒ర్వాంచం॑ త్వా పురుష్టుత ప్రి॒యమే॑ధస్తుతా॒ హరీ॑ .
సో॒మ॒పేయా॑య వక్షతః .. 8.032.30

వ॒యం ఘ॑ త్వా సు॒తావం॑త॒ ఆపో॒ న వృ॒క్తబ॑ర్హిషః .
ప॒విత్ర॑స్య ప్ర॒స్రవ॑ణేషు వృత్రహ॒న్పరి॑ స్తో॒తార॑ ఆసతే .. 8.033.01
స్వరం॑తి త్వా సు॒తే నరో॒ వసో॑ నిరే॒క ఉ॒క్థినః॑ .
క॒దా సు॒తం తృ॑షా॒ణ ఓక॒ ఆ గ॑మ॒ ఇంద్ర॑ స్వ॒బ్దీవ॒ వంస॑గః .. 8.033.02
కణ్వే॑భిర్ధృష్ణ॒వా ధృ॒షద్వాజం॑ దర్షి సహ॒స్రిణం॑ .
పి॒శంగ॑రూపం మఘవన్విచర్షణే మ॒క్షూ గోమం॑తమీమహే .. 8.033.03
పా॒హి గాయాంధ॑సో॒ మద॒ ఇంద్రా॑య మేధ్యాతిథే .
యః సమ్మి॑శ్లో॒ హర్యో॒ర్యః సు॒తే సచా॑ వ॒జ్రీ రథో॑ హిర॒ణ్యయః॑ .. 8.033.04
యః సు॑ష॒వ్యః సు॒దక్షి॑ణ ఇ॒నో యః సు॒క్రతు॑ర్గృ॒ణే .
య ఆ॑క॒రః స॒హస్రా॒ యః శ॒తామ॑ఘ॒ ఇంద్రో॒ యః పూ॒ర్భిదా॑రి॒తః .. 8.033.05
యో ధృ॑షి॒తో యోఽవృ॑తో॒ యో అస్తి॒ శ్మశ్రు॑షు శ్రి॒తః .
విభూ॑తద్యుమ్న॒శ్చ్యవ॑నః పురుష్టు॒తః క్రత్వా॒ గౌరి॑వ శాకి॒నః .. 8.033.06
క ఈం॑ వేద సు॒తే సచా॒ పిబం॑తం॒ కద్వయో॑ దధే .
అ॒యం యః పురో॑ విభి॒నత్త్యోజ॑సా మందా॒నః శి॒ప్ర్యంధ॑సః .. 8.033.07
దా॒నా మృ॒గో న వా॑ర॒ణః పు॑రు॒త్రా చ॒రథం॑ దధే .
నకి॑ష్ట్వా॒ ని య॑మ॒దా సు॒తే గ॑మో మ॒హాఀశ్చ॑ర॒స్యోజ॑సా .. 8.033.08
య ఉ॒గ్రః సన్నని॑ష్టృతః స్థి॒రో రణా॑య॒ సంస్కృ॑తః .
యది॑ స్తో॒తుర్మ॒ఘవా॑ శృ॒ణవ॒ద్ధవం॒ నేంద్రో॑ యోష॒త్యా గ॑మత్ .. 8.033.09
స॒త్యమి॒త్థా వృషేద॑సి॒ వృష॑జూతి॒ర్నోఽవృ॑తః .
వృషా॒ హ్యు॑గ్ర శృణ్వి॒షే ప॑రా॒వతి॒ వృషో॑ అర్వా॒వతి॑ శ్రు॒తః .. 8.033.10
వృష॑ణస్తే అ॒భీశ॑వో॒ వృషా॒ కశా॑ హిర॒ణ్యయీ॑ .
వృషా॒ రథో॑ మఘవ॒న్వృష॑ణా॒ హరీ॒ వృషా॒ త్వం శ॑తక్రతో .. 8.033.11
వృషా॒ సోతా॑ సునోతు తే॒ వృష॑న్నృజీపి॒న్నా భ॑ర .
వృషా॑ దధన్వే॒ వృష॑ణం న॒దీష్వా తుభ్యం॑ స్థాతర్హరీణాం .. 8.033.12
ఏంద్ర॑ యాహి పీ॒తయే॒ మధు॑ శవిష్ఠ సో॒మ్యం .
నాయమచ్ఛా॑ మ॒ఘవా॑ శృ॒ణవ॒ద్గిరో॒ బ్రహ్మో॒క్థా చ॑ సు॒క్రతుః॑ .. 8.033.13
వహం॑తు త్వా రథే॒ష్ఠామా హర॑యో రథ॒యుజః॑ .
తి॒రశ్చి॑ద॒ర్యం సవ॑నాని వృత్రహన్న॒న్యేషాం॒ యా శ॑తక్రతో .. 8.033.14
అ॒స్మాక॑మ॒ద్యాంత॑మం॒ స్తోమం॑ ధిష్వ మహామహ .
అ॒స్మాకం॑ తే॒ సవ॑నా సంతు॒ శంత॑మా॒ మదా॑య ద్యుక్ష సోమపాః .. 8.033.15
న॒హి షస్తవ॒ నో మమ॑ శా॒స్త్రే అ॒న్యస్య॒ రణ్య॑తి .
యో అ॒స్మాన్వీ॒ర ఆన॑యత్ .. 8.033.16
ఇంద్ర॑శ్చిద్ఘా॒ తద॑బ్రవీత్స్త్రి॒యా అ॑శా॒స్యం మనః॑ .
ఉ॒తో అహ॒ క్రతుం॑ ర॒ఘుం .. 8.033.17
సప్తీ॑ చిద్ఘా మద॒చ్యుతా॑ మిథు॒నా వ॑హతో॒ రథం॑ .
ఏ॒వేద్ధూర్వృష్ణ॒ ఉత్త॑రా .. 8.033.18
అ॒ధః ప॑శ్యస్వ॒ మోపరి॑ సంత॒రాం పా॑ద॒కౌ హ॑ర .
మా తే॑ కశప్ల॒కౌ దృ॑శ॒న్స్త్రీ హి బ్ర॒హ్మా బ॒భూవి॑థ .. 8.033.19

ఏంద్ర॑ యాహి॒ హరి॑భి॒రుప॒ కణ్వ॑స్య సుష్టు॒తిం .
ది॒వో అ॒ముష్య॒ శాస॑తో॒ దివం॑ య॒య ది॑వావసో .. 8.034.01
ఆ త్వా॒ గ్రావా॒ వద॑న్ని॒హ సో॒మీ ఘోషే॑ణ యచ్ఛతు .
ది॒వో అ॒ముష్య॒ శాస॑తో॒ దివం॑ య॒య ది॑వావసో .. 8.034.02
అత్రా॒ వి నే॒మిరే॑షా॒మురాం॒ న ధూ॑నుతే॒ వృకః॑ .
ది॒వో అ॒ముష్య॒ శాస॑తో॒ దివం॑ య॒య ది॑వావసో .. 8.034.03
ఆ త్వా॒ కణ్వా॑ ఇ॒హావ॑సే॒ హవం॑తే॒ వాజ॑సాతయే .
ది॒వో అ॒ముష్య॒ శాస॑తో॒ దివం॑ య॒య ది॑వావసో .. 8.034.04
దధా॑మి తే సు॒తానాం॒ వృష్ణే॒ న పూ॑ర్వ॒పాయ్యం॑ .
ది॒వో అ॒ముష్య॒ శాస॑తో॒ దివం॑ య॒య ది॑వావసో .. 8.034.05
స్మత్పు॑రంధిర్న॒ ఆ గ॑హి వి॒శ్వతో॑ధీర్న ఊ॒తయే॑ .
ది॒వో అ॒ముష్య॒ శాస॑తో॒ దివం॑ య॒య ది॑వావసో .. 8.034.06
ఆ నో॑ యాహి మహేమతే॒ సహ॑స్రోతే॒ శతా॑మఘ .
ది॒వో అ॒ముష్య॒ శాస॑తో॒ దివం॑ య॒య ది॑వావసో .. 8.034.07
ఆ త్వా॒ హోతా॒ మను॑ర్హితో దేవ॒త్రా వ॑క్ష॒దీడ్యః॑ .
ది॒వో అ॒ముష్య॒ శాస॑తో॒ దివం॑ య॒య ది॑వావసో .. 8.034.08
ఆ త్వా॑ మద॒చ్యుతా॒ హరీ॑ శ్యే॒నం ప॒క్షేవ॑ వక్షతః .
ది॒వో అ॒ముష్య॒ శాస॑తో॒ దివం॑ య॒య ది॑వావసో .. 8.034.09
ఆ యా॑హ్య॒ర్య ఆ పరి॒ స్వాహా॒ సోమ॑స్య పీ॒తయే॑ .
ది॒వో అ॒ముష్య॒ శాస॑తో॒ దివం॑ య॒య ది॑వావసో .. 8.034.10
ఆ నో॑ యా॒హ్యుప॑శ్రుత్యు॒క్థేషు॑ రణయా ఇ॒హ .
ది॒వో అ॒ముష్య॒ శాస॑తో॒ దివం॑ య॒య ది॑వావసో .. 8.034.11
సరూ॑పై॒రా సు నో॑ గహి॒ సంభృ॑తైః॒ సంభృ॑తాశ్వః .
ది॒వో అ॒ముష్య॒ శాస॑తో॒ దివం॑ య॒య ది॑వావసో .. 8.034.12
ఆ యా॑హి॒ పర్వ॑తేభ్యః సము॒ద్రస్యాధి॑ వి॒ష్టపః॑ .
ది॒వో అ॒ముష్య॒ శాస॑తో॒ దివం॑ య॒య ది॑వావసో .. 8.034.13
ఆ నో॒ గవ్యా॒న్యశ్వ్యా॑ స॒హస్రా॑ శూర దర్దృహి .
ది॒వో అ॒ముష్య॒ శాస॑తో॒ దివం॑ య॒య ది॑వావసో .. 8.034.14
ఆ నః॑ సహస్ర॒శో భ॑రా॒యుతా॑ని శ॒తాని॑ చ .
ది॒వో అ॒ముష్య॒ శాస॑తో॒ దివం॑ య॒య ది॑వావసో .. 8.034.15
ఆ యదింద్ర॑శ్చ॒ దద్వ॑హే స॒హస్రం॒ వసు॑రోచిషః .
ఓజి॑ష్ఠ॒మశ్వ్యం॑ ప॒శుం .. 8.034.16
య ఋ॒జ్రా వాత॑రంహసోఽరు॒షాసో॑ రఘు॒ష్యదః॑ .
భ్రాజం॑తే॒ సూర్యా॑ ఇవ .. 8.034.17
పారా॑వతస్య రా॒తిషు॑ ద్ర॒వచ్చ॑క్రేష్వా॒శుషు॑ .
తిష్ఠం॒ వన॑స్య॒ మధ్య॒ ఆ .. 8.034.18

అ॒గ్నినేంద్రే॑ణ॒ వరు॑ణేన॒ విష్ణు॑నాది॒త్యై రు॒ద్రైర్వసు॑భిః సచా॒భువా॑ .
స॒జోష॑సా ఉ॒షసా॒ సూర్యే॑ణ చ॒ సోమం॑ పిబతమశ్వినా .. 8.035.01
విశ్వా॑భిర్ధీ॒భిర్భువ॑నేన వాజినా ది॒వా పృ॑థి॒వ్యాద్రి॑భిః సచా॒భువా॑ .
స॒జోష॑సా ఉ॒షసా॒ సూర్యే॑ణ చ॒ సోమం॑ పిబతమశ్వినా .. 8.035.02
విశ్వై॑ర్దే॒వైస్త్రి॒భిరే॑కాద॒శైరి॒హాద్భిర్మ॒రుద్భి॒ర్భృగు॑భిః సచా॒భువా॑ .
స॒జోష॑సా ఉ॒షసా॒ సూర్యే॑ణ చ॒ సోమం॑ పిబతమశ్వినా .. 8.035.03
జు॒షేథాం॑ య॒జ్ఞం బోధ॑తం॒ హవ॑స్య మే॒ విశ్వే॒హ దే॑వౌ॒ సవ॒నావ॑ గచ్ఛతం .
స॒జోష॑సా ఉ॒షసా॒ సూర్యే॑ణ॒ చేషం॑ నో వోళ్హమశ్వినా .. 8.035.04
స్తోమం॑ జుషేథాం యువ॒శేవ॑ క॒న్యనాం॒ విశ్వే॒హ దే॑వౌ॒ సవ॒నావ॑ గచ్ఛతం .
స॒జోష॑సా ఉ॒షసా॒ సూర్యే॑ణ॒ చేషం॑ నో వోళ్హమశ్వినా .. 8.035.05
గిరో॑ జుషేథామధ్వ॒రం జు॑షేథాం॒ విశ్వే॒హ దే॑వౌ॒ సవ॒నావ॑ గచ్ఛతం .
స॒జోష॑సా ఉ॒షసా॒ సూర్యే॑ణ॒ చేషం॑ నో వోళ్హమశ్వినా .. 8.035.06
హా॒రి॒ద్ర॒వేవ॑ పతథో॒ వనేదుప॒ సోమం॑ సు॒తం మ॑హి॒షేవావ॑ గచ్ఛథః .
స॒జోష॑సా ఉ॒షసా॒ సూర్యే॑ణ చ॒ త్రిర్వ॒ర్తిర్యా॑తమశ్వినా .. 8.035.07
హం॒సావి॑వ పతథో అధ్వ॒గావి॑వ॒ సోమం॑ సు॒తం మ॑హి॒షేవావ॑ గచ్ఛథః .
స॒జోష॑సా ఉ॒షసా॒ సూర్యే॑ణ చ॒ త్రిర్వ॒ర్తిర్యా॑తమశ్వినా .. 8.035.08
శ్యే॒నావి॑వ పతథో హ॒వ్యదా॑తయే॒ సోమం॑ సు॒తం మ॑హి॒షేవావ॑ గచ్ఛథః .
స॒జోష॑సా ఉ॒షసా॒ సూర్యే॑ణ చ॒ త్రిర్వ॒ర్తిర్యా॑తమశ్వినా .. 8.035.09
పిబ॑తం చ తృప్ణు॒తం చా చ॑ గచ్ఛతం ప్ర॒జాం చ॑ ధ॒త్తం ద్రవి॑ణం చ ధత్తం .
స॒జోష॑సా ఉ॒షసా॒ సూర్యే॑ణ॒ చోర్జం॑ నో ధత్తమశ్వినా .. 8.035.10
జయ॑తం చ॒ ప్ర స్తు॑తం చ॒ ప్ర చా॑వతం ప్ర॒జాం చ॑ ధ॒త్తం ద్రవి॑ణం చ ధత్తం .
స॒జోష॑సా ఉ॒షసా॒ సూర్యే॑ణ॒ చోర్జం॑ నో ధత్తమశ్వినా .. 8.035.11
హ॒తం చ॒ శత్రూ॒న్యత॑తం చ మి॒త్రిణః॑ ప్ర॒జాం చ॑ ధ॒త్తం ద్రవి॑ణం చ ధత్తం .
స॒జోష॑సా ఉ॒షసా॒ సూర్యే॑ణ॒ చోర్జం॑ నో ధత్తమశ్వినా .. 8.035.12
మి॒త్రావరు॑ణవంతా ఉ॒త ధర్మ॑వంతా మ॒రుత్వం॑తా జరి॒తుర్గ॑చ్ఛథో॒ హవం॑ .
స॒జోష॑సా ఉ॒షసా॒ సూర్యే॑ణ చాది॒త్యైర్యా॑తమశ్వినా .. 8.035.13
అంగి॑రస్వంతా ఉ॒త విష్ణు॑వంతా మ॒రుత్వం॑తా జరి॒తుర్గ॑చ్ఛథో॒ హవం॑ .
స॒జోష॑సా ఉ॒షసా॒ సూర్యే॑ణ చాది॒త్యైర్యా॑తమశ్వినా .. 8.035.14
ఋ॒భు॒మంతా॑ వృషణా॒ వాజ॑వంతా మ॒రుత్వం॑తా జరి॒తుర్గ॑చ్ఛథో॒ హవం॑ .
స॒జోష॑సా ఉ॒షసా॒ సూర్యే॑ణ చాది॒త్యైర్యా॑తమశ్వినా .. 8.035.15
బ్రహ్మ॑ జిన్వతము॒త జి॑న్వతం॒ ధియో॑ హ॒తం రక్షాం॑సి॒ సేధ॑త॒మమీ॑వాః .
స॒జోష॑సా ఉ॒షసా॒ సూర్యే॑ణ చ॒ సోమం॑ సున్వ॒తో అ॑శ్వినా .. 8.035.16
క్ష॒త్రం జి॑న్వతము॒త జి॑న్వతం॒ నౄన్హ॒తం రక్షాం॑సి॒ సేధ॑త॒మమీ॑వాః .
స॒జోష॑సా ఉ॒షసా॒ సూర్యే॑ణ చ॒ సోమం॑ సున్వ॒తో అ॑శ్వినా .. 8.035.17
ధే॒నూర్జి॑న్వతము॒త జి॑న్వతం॒ విశో॑ హ॒తం రక్షాం॑సి॒ సేధ॑త॒మమీ॑వాః .
స॒జోష॑సా ఉ॒షసా॒ సూర్యే॑ణ చ॒ సోమం॑ సున్వ॒తో అ॑శ్వినా .. 8.035.18
అత్రే॑రివ శృణుతం పూ॒ర్వ్యస్తు॑తిం శ్యా॒వాశ్వ॑స్య సున్వ॒తో మ॑దచ్యుతా .
స॒జోష॑సా ఉ॒షసా॒ సూర్యే॑ణ॒ చాశ్వి॑నా తి॒రోఅ॑హ్న్యం .. 8.035.19
సర్గా॑ఀ ఇవ సృజతం సుష్టు॒తీరుప॑ శ్యా॒వాశ్వ॑స్య సున్వ॒తో మ॑దచ్యుతా .
స॒జోష॑సా ఉ॒షసా॒ సూర్యే॑ణ॒ చాశ్వి॑నా తి॒రోఅ॑హ్న్యం .. 8.035.20
ర॒శ్మీఀరి॑వ యచ్ఛతమధ్వ॒రాఀ ఉప॑ శ్యా॒వాశ్వ॑స్య సున్వ॒తో మ॑దచ్యుతా .
స॒జోష॑సా ఉ॒షసా॒ సూర్యే॑ణ॒ చాశ్వి॑నా తి॒రోఅ॑హ్న్యం .. 8.035.21
అ॒ర్వాగ్రథం॒ ని య॑చ్ఛతం॒ పిబ॑తం సో॒మ్యం మధు॑ .
ఆ యా॑తమశ్వి॒నా గ॑తమవ॒స్యుర్వా॑మ॒హం హు॑వే ధ॒త్తం రత్నా॑ని దా॒శుషే॑ .. 8.035.22
న॒మో॒వా॒కే ప్రస్థి॑తే అధ్వ॒రే న॑రా వి॒వక్ష॑ణస్య పీ॒తయే॑ .
ఆ యా॑తమశ్వి॒నా గ॑తమవ॒స్యుర్వా॑మ॒హం హు॑వే ధ॒త్తం రత్నా॑ని దా॒శుషే॑ .. 8.035.23
స్వాహా॑కృతస్య తృంపతం సు॒తస్య॑ దేవా॒వంధ॑సః .
ఆ యా॑తమశ్వి॒నా గ॑తమవ॒స్యుర్వా॑మ॒హం హు॑వే ధ॒త్తం రత్నా॑ని దా॒శుషే॑ .. 8.035.24

అ॒వి॒తాసి॑ సున్వ॒తో వృ॒క్తబ॑ర్హిషః॒ పిబా॒ సోమం॒ మదా॑య॒ కం శ॑తక్రతో .
యం తే॑ భా॒గమధా॑రయ॒న్విశ్వాః॑ సేహా॒నః పృత॑నా ఉ॒రు జ్రయః॒ సమ॑ప్సు॒జిన్మ॒రుత్వా॑ఀ ఇంద్ర సత్పతే .. 8.036.01
ప్రావ॑ స్తో॒తారం॑ మఘవ॒న్నవ॒ త్వాం పిబా॒ సోమం॒ మదా॑య॒ కం శ॑తక్రతో .
యం తే॑ భా॒గమధా॑రయ॒న్విశ్వాః॑ సేహా॒నః పృత॑నా ఉ॒రు జ్రయః॒ సమ॑ప్సు॒జిన్మ॒రుత్వా॑ఀ ఇంద్ర సత్పతే .. 8.036.02
ఊ॒ర్జా దే॒వాఀ అవ॒స్యోజ॑సా॒ త్వాం పిబా॒ సోమం॒ మదా॑య॒ కం శ॑తక్రతో .
యం తే॑ భా॒గమధా॑రయ॒న్విశ్వాః॑ సేహా॒నః పృత॑నా ఉ॒రు జ్రయః॒ సమ॑ప్సు॒జిన్మ॒రుత్వా॑ఀ ఇంద్ర సత్పతే .. 8.036.03
జ॒ని॒తా ది॒వో జ॑ని॒తా పృ॑థి॒వ్యాః పిబా॒ సోమం॒ మదా॑య॒ కం శ॑తక్రతో .
యం తే॑ భా॒గమధా॑రయ॒న్విశ్వాః॑ సేహా॒నః పృత॑నా ఉ॒రు జ్రయః॒ సమ॑ప్సు॒జిన్మ॒రుత్వా॑ఀ ఇంద్ర సత్పతే .. 8.036.04
జ॒ని॒తాశ్వా॑నాం జని॒తా గవా॑మసి॒ పిబా॒ సోమం॒ మదా॑య॒ కం శ॑తక్రతో .
యం తే॑ భా॒గమధా॑రయ॒న్విశ్వాః॑ సేహా॒నః పృత॑నా ఉ॒రు జ్రయః॒ సమ॑ప్సు॒జిన్మ॒రుత్వా॑ఀ ఇంద్ర సత్పతే .. 8.036.05
అత్రీ॑ణాం॒ స్తోమ॑మద్రివో మ॒హస్కృ॑ధి॒ పిబా॒ సోమం॒ మదా॑య॒ కం శ॑తక్రతో .
యం తే॑ భా॒గమధా॑రయ॒న్విశ్వాః॑ సేహా॒నః పృత॑నా ఉ॒రు జ్రయః॒ సమ॑ప్సు॒జిన్మ॒రుత్వా॑ఀ ఇంద్ర సత్పతే .. 8.036.06
శ్యా॒వాశ్వ॑స్య సున్వ॒తస్తథా॑ శృణు॒ యథాశృ॑ణో॒రత్రేః॒ కర్మా॑ణి కృణ్వ॒తః .
ప్ర త్ర॒సద॑స్యుమావిథ॒ త్వమేక॒ ఇన్నృ॒షాహ్య॒ ఇంద్ర॒ బ్రహ్మా॑ణి వ॒ర్ధయ॑న్ .. 8.036.07

ప్రేదం బ్రహ్మ॑ వృత్ర॒తూర్యే॑ష్వావిథ॒ ప్ర సు॑న్వ॒తః శ॑చీపత॒ ఇంద్ర॒ విశ్వా॑భిరూ॒తిభిః॑ .
మాధ్యం॑దినస్య॒ సవ॑నస్య వృత్రహన్ననేద్య॒ పిబా॒ సోమ॑స్య వజ్రివః .. 8.037.01
సే॒హా॒న ఉ॑గ్ర॒ పృత॑నా అ॒భి ద్రుహః॑ శచీపత॒ ఇంద్ర॒ విశ్వా॑భిరూ॒తిభిః॑ .
మాధ్యం॑దినస్య॒ సవ॑నస్య వృత్రహన్ననేద్య॒ పిబా॒ సోమ॑స్య వజ్రివః .. 8.037.02
ఏ॒క॒రాళ॒స్య భువ॑నస్య రాజసి శచీపత॒ ఇంద్ర॒ విశ్వా॑భిరూ॒తిభిః॑ .
మాధ్యం॑దినస్య॒ సవ॑నస్య వృత్రహన్ననేద్య॒ పిబా॒ సోమ॑స్య వజ్రివః .. 8.037.03
స॒స్థావా॑నా యవయసి॒ త్వమేక॒ ఇచ్ఛ॑చీపత॒ ఇంద్ర॒ విశ్వా॑భిరూ॒తిభిః॑ .
మాధ్యం॑దినస్య॒ సవ॑నస్య వృత్రహన్ననేద్య॒ పిబా॒ సోమ॑స్య వజ్రివః .. 8.037.04
క్షేమ॑స్య చ ప్ర॒యుజ॑శ్చ॒ త్వమీ॑శిషే శచీపత॒ ఇంద్ర॒ విశ్వా॑భిరూ॒తిభిః॑ .
మాధ్యం॑దినస్య॒ సవ॑నస్య వృత్రహన్ననేద్య॒ పిబా॒ సోమ॑స్య వజ్రివః .. 8.037.05
క్ష॒త్రాయ॑ త్వ॒మవ॑సి॒ న త్వ॑మావిథ శచీపత॒ ఇంద్ర॒ విశ్వా॑భిరూ॒తిభిః॑ .
మాధ్యం॑దినస్య॒ సవ॑నస్య వృత్రహన్ననేద్య॒ పిబా॒ సోమ॑స్య వజ్రివః .. 8.037.06
శ్యా॒వాశ్వ॑స్య॒ రేభ॑త॒స్తథా॑ శృణు॒ యథాశృ॑ణో॒రత్రేః॒ కర్మా॑ణి కృణ్వ॒తః .
ప్ర త్ర॒సద॑స్యుమావిథ॒ త్వమేక॒ ఇన్నృ॒షాహ్య॒ ఇంద్ర॑ క్ష॒త్రాణి॑ వ॒ర్ధయ॑న్ .. 8.037.07

య॒జ్ఞస్య॒ హి స్థ ఋ॒త్విజా॒ సస్నీ॒ వాజే॑షు॒ కర్మ॑సు .
ఇంద్రా॑గ్నీ॒ తస్య॑ బోధతం .. 8.038.01
తో॒శాసా॑ రథ॒యావా॑నా వృత్ర॒హణాప॑రాజితా .
ఇంద్రా॑గ్నీ॒ తస్య॑ బోధతం .. 8.038.02
ఇ॒దం వాం॑ మది॒రం మధ్వధు॑క్ష॒న్నద్రి॑భి॒ర్నరః॑ .
ఇంద్రా॑గ్నీ॒ తస్య॑ బోధతం .. 8.038.03
జు॒షేథాం॑ య॒జ్ఞమి॒ష్టయే॑ సు॒తం సోమం॑ సధస్తుతీ .
ఇంద్రా॑గ్నీ॒ ఆ గ॑తం నరా .. 8.038.04
ఇ॒మా జు॑షేథాం॒ సవ॑నా॒ యేభి॑ర్హ॒వ్యాన్యూ॒హథుః॑ .
ఇంద్రా॑గ్నీ॒ ఆ గ॑తం నరా .. 8.038.05
ఇ॒మాం గా॑య॒త్రవ॑ర్తనిం జు॒షేథాం॑ సుష్టు॒తిం మమ॑ .
ఇంద్రా॑గ్నీ॒ ఆ గ॑తం నరా .. 8.038.06
ప్రా॒త॒ర్యావ॑భి॒రా గ॑తం దే॒వేభి॑ర్జేన్యావసూ .
ఇంద్రా॑గ్నీ॒ సోమ॑పీతయే .. 8.038.07
శ్యా॒వాశ్వ॑స్య సున్వ॒తోఽత్రీ॑ణాం శృణుతం॒ హవం॑ .
ఇంద్రా॑గ్నీ॒ సోమ॑పీతయే .. 8.038.08
ఏ॒వా వా॑మహ్వ ఊ॒తయే॒ యథాహు॑వంత॒ మేధి॑రాః .
ఇంద్రా॑గ్నీ॒ సోమ॑పీతయే .. 8.038.09
ఆహం సర॑స్వతీవతోరింద్రా॒గ్న్యోరవో॑ వృణే .
యాభ్యాం॑ గాయ॒త్రమృ॒చ్యతే॑ .. 8.038.10

అ॒గ్నిమ॑స్తోష్యృ॒గ్మియ॑మ॒గ్నిమీ॒ళా య॒జధ్యై॑ .
అ॒గ్నిర్దే॒వాఀ అ॑నక్తు న ఉ॒భే హి వి॒దథే॑ క॒విరం॒తశ్చర॑తి దూ॒త్యం1॒॑ నభం॑తామన్య॒కే స॑మే .. 8.039.01
న్య॑గ్నే॒ నవ్య॑సా॒ వచ॑స్త॒నూషు॒ శంస॑మేషాం .
న్యరా॑తీ॒ రరా॑వ్ణాం॒ విశ్వా॑ అ॒ర్యో అరా॑తీరి॒తో యు॑చ్ఛంత్వా॒మురో॒ నభం॑తామన్య॒కే స॑మే .. 8.039.02
అగ్నే॒ మన్మా॑ని॒ తుభ్యం॒ కం ఘృ॒తం న జు॑హ్వ ఆ॒సని॑ .
స దే॒వేషు॒ ప్ర చి॑కిద్ధి॒ త్వం హ్యసి॑ పూ॒ర్వ్యః శి॒వో దూ॒తో వి॒వస్వ॑తో॒ నభం॑తామన్య॒కే స॑మే .. 8.039.03
తత్త॑ద॒గ్నిర్వయో॑ దధే॒ యథా॑యథా కృప॒ణ్యతి॑ .
ఊ॒ర్జాహు॑తి॒ర్వసూ॑నాం॒ శం చ॒ యోశ్చ॒ మయో॑ దధే॒ విశ్వ॑స్యై దే॒వహూ॑త్యై॒ నభం॑తామన్య॒కే స॑మే .. 8.039.04
స చి॑కేత॒ సహీ॑యసా॒గ్నిశ్చి॒త్రేణ॒ కర్మ॑ణా .
స హోతా॒ శశ్వ॑తీనాం॒ దక్షి॑ణాభిర॒భీవృ॑త ఇ॒నోతి॑ చ ప్రతీ॒వ్యం1॒॑ నభం॑తామన్య॒కే స॑మే .. 8.039.05
అ॒గ్నిర్జా॒తా దే॒వానా॑మ॒గ్నిర్వే॑ద॒ మర్తా॑నామపీ॒చ్యం॑ .
అ॒గ్నిః స ద్ర॑విణో॒దా అ॒గ్నిర్ద్వారా॒ వ్యూ॑ర్ణుతే॒ స్వా॑హుతో॒ నవీ॑యసా॒ నభం॑తామన్య॒కే స॑మే .. 8.039.06
అ॒గ్నిర్దే॒వేషు॒ సంవ॑సుః॒ స వి॒క్షు య॒జ్ఞియా॒స్వా .
స ము॒దా కావ్యా॑ పు॒రు విశ్వం॒ భూమే॑వ పుష్యతి దే॒వో దే॒వేషు॑ య॒జ్ఞియో॒ నభం॑తామన్య॒కే స॑మే .. 8.039.07
యో అ॒గ్నిః స॒ప్తమా॑నుషః శ్రి॒తో విశ్వే॑షు॒ సింధు॑షు .
తమాగ॑న్మ త్రిప॒స్త్యం మం॑ధా॒తుర్ద॑స్యు॒హంత॑మమ॒గ్నిం య॒జ్ఞేషు॑ పూ॒ర్వ్యం నభం॑తామన్య॒కే స॑మే .. 8.039.08
అ॒గ్నిస్త్రీణి॑ త్రి॒ధాతూ॒న్యా క్షే॑తి వి॒దథా॑ క॒విః .
స త్రీఀరే॑కాద॒శాఀ ఇ॒హ యక్ష॑చ్చ పి॒ప్రయ॑చ్చ నో॒ విప్రో॑ దూ॒తః పరి॑ష్కృతో॒ నభం॑తామన్య॒కే స॑మే .. 8.039.09
త్వం నో॑ అగ్న ఆ॒యుషు॒ త్వం దే॒వేషు॑ పూర్వ్య॒ వస్వ॒ ఏక॑ ఇరజ్యసి .
త్వామాపః॑ పరి॒స్రుతః॒ పరి॑ యంతి॒ స్వసే॑తవో॒ నభం॑తామన్య॒కే స॑మే .. 8.039.10

ఇంద్రా॑గ్నీ యు॒వం సు నః॒ సహం॑తా॒ దాస॑థో ర॒యిం .
యేన॑ దృ॒ళ్హా స॒మత్స్వా వీ॒ళు చి॑త్సాహిషీ॒మహ్య॒గ్నిర్వనే॑వ॒ వాత॒ ఇన్నభం॑తామన్య॒కే స॑మే .. 8.040.01
న॒హి వాం॑ వ॒వ్రయా॑మ॒హేఽథేంద్ర॒మిద్య॑జామహే॒ శవి॑ష్ఠం నృ॒ణాం నరం॑ .
స నః॑ క॒దా చి॒దర్వ॑తా॒ గమ॒దా వాజ॑సాతయే॒ గమ॒దా మే॒ధసా॑తయే॒ నభం॑తామన్య॒కే స॑మే .. 8.040.02
తా హి మధ్యం॒ భరా॑ణామింద్రా॒గ్నీ అ॑ధిక్షి॒తః .
తా ఉ॑ కవిత్వ॒నా క॒వీ పృ॒చ్ఛ్యమా॑నా సఖీయ॒తే సం ధీ॒తమ॑శ్నుతం నరా॒ నభం॑తామన్య॒కే స॑మే .. 8.040.03
అ॒భ్య॑ర్చ నభాక॒వదిం॑ద్రా॒గ్నీ య॒జసా॑ గి॒రా .
యయో॒ర్విశ్వ॑మి॒దం జగ॑ది॒యం ద్యౌః పృ॑థి॒వీ మ॒హ్యు1॒॑పస్థే॑ బిభృ॒తో వసు॒ నభం॑తామన్య॒కే స॑మే .. 8.040.04
ప్ర బ్రహ్మా॑ణి నభాక॒వదిం॑ద్రా॒గ్నిభ్యా॑మిరజ్యత .
యా స॒ప్తబు॑ధ్నమర్ణ॒వం జి॒హ్మబా॑రమపోర్ణు॒త ఇంద్ర॒ ఈశా॑న॒ ఓజ॑సా॒ నభం॑తామన్య॒కే స॑మే .. 8.040.05
అపి॑ వృశ్చ పురాణ॒వద్వ్ర॒తతే॑రివ గుష్పి॒తమోజో॑ దా॒సస్య॑ దంభయ .
వ॒యం తద॑స్య॒ సంభృ॑తం॒ వస్వింద్రే॑ణ॒ వి భ॑జేమహి॒ నభం॑తామన్య॒కే స॑మే .. 8.040.06
యదిం॑ద్రా॒గ్నీ జనా॑ ఇ॒మే వి॒హ్వయం॑తే॒ తనా॑ గి॒రా .
అ॒స్మాకే॑భి॒ర్నృభి॑ర్వ॒యం సా॑స॒హ్యామ॑ పృతన్య॒తో వ॑ను॒యామ॑ వనుష్య॒తో నభం॑తామన్య॒కే స॑మే .. 8.040.07
యా ను శ్వే॒తావ॒వో ది॒వ ఉ॒చ్చరా॑త॒ ఉప॒ ద్యుభిః॑ .
ఇం॒ద్రా॒గ్న్యోరను॑ వ్ర॒తముహా॑నా యంతి॒ సింధ॑వో॒ యాన్సీం॑ బం॒ధాదముం॑చతాం॒ నభం॑తామన్య॒కే స॑మే .. 8.040.08
పూ॒ర్వీష్ట॑ ఇం॒ద్రోప॑మాతయః పూ॒ర్వీరు॒త ప్రశ॑స్తయః॒ సూనో॑ హి॒న్వస్య॑ హరివః .
వస్వో॑ వీ॒రస్యా॒పృచో॒ యా ను సాధం॑త నో॒ ధియో॒ నభం॑తామన్య॒కే స॑మే .. 8.040.09
తం శి॑శీతా సువృ॒క్తిభి॑స్త్వే॒షం సత్వా॑నమృ॒గ్మియం॑ .
ఉ॒తో ను చి॒ద్య ఓజ॑సా॒ శుష్ణ॑స్యాం॒డాని॒ భేద॑తి॒ జేష॒త్స్వ॑ర్వతీర॒పో నభం॑తామన్య॒కే స॑మే .. 8.040.10
తం శి॑శీతా స్వధ్వ॒రం స॒త్యం సత్వా॑నమృ॒త్వియం॑ .
ఉ॒తో ను చి॒ద్య ఓహ॑త ఆం॒డా శుష్ణ॑స్య॒ భేద॒త్యజైః॒ స్వ॑ర్వతీర॒పో నభం॑తామన్య॒కే స॑మే .. 8.040.11
ఏ॒వేంద్రా॒గ్నిభ్యాం॑ పితృ॒వన్నవీ॑యో మంధాతృ॒వదం॑గిర॒స్వద॑వాచి .
త్రి॒ధాతు॑నా॒ శర్మ॑ణా పాతమ॒స్మాన్వ॒యం స్యా॑మ॒ పత॑యో రయీ॒ణాం .. 8.040.12

అ॒స్మా ఊ॒ షు ప్రభూ॑తయే॒ వరు॑ణాయ మ॒రుద్భ్యోఽర్చా॑ వి॒దుష్ట॑రేభ్యః .
యో ధీ॒తా మాను॑షాణాం ప॒శ్వో గా ఇ॑వ॒ రక్ష॑తి॒ నభం॑తామన్య॒కే స॑మే .. 8.041.01
తమూ॒ షు స॑మ॒నా గి॒రా పి॑తౄ॒ణాం చ॒ మన్మ॑భిః .
నా॒భా॒కస్య॒ ప్రశ॑స్తిభి॒ర్యః సింధూ॑నా॒ముపో॑ద॒యే స॒ప్తస్వ॑సా॒ స మ॑ధ్య॒మో నభం॑తామన్య॒కే స॑మే .. 8.041.02
స క్షపః॒ పరి॑ షస్వజే॒ న్యు1॒॑స్రో మా॒యయా॑ దధే॒ స విశ్వం॒ పరి॑ దర్శ॒తః .
తస్య॒ వేనీ॒రను॑ వ్ర॒తము॒షస్తి॒స్రో అ॑వర్ధయ॒న్నభం॑తామన్య॒కే స॑మే .. 8.041.03
యః క॒కుభో॑ నిధార॒యః పృ॑థి॒వ్యామధి॑ దర్శ॒తః .
స మాతా॑ పూ॒ర్వ్యం ప॒దం తద్వరు॑ణస్య॒ సప్త్యం॒ స హి గో॒పా ఇ॒వేర్యో॒ నభం॑తామన్య॒కే స॑మే .. 8.041.04
యో ధ॒ర్తా భువ॑నానాం॒ య ఉ॒స్రాణా॑మపీ॒చ్యా॒3॒॑ వేద॒ నామా॑ని॒ గుహ్యా॑ .
స క॒విః కావ్యా॑ పు॒రు రూ॒పం ద్యౌరి॑వ పుష్యతి॒ నభం॑తామన్య॒కే స॑మే .. 8.041.05
యస్మి॒న్విశ్వా॑ని॒ కావ్యా॑ చ॒క్రే నాభి॑రివ శ్రి॒తా .
త్రి॒తం జూ॒తీ స॑పర్యత వ్ర॒జే గావో॒ న సం॒యుజే॑ యు॒జే అశ్వా॑ఀ అయుక్షత॒ నభం॑తామన్య॒కే స॑మే .. 8.041.06
య ఆ॒స్వత్క॑ ఆ॒శయే॒ విశ్వా॑ జా॒తాన్యే॑షాం .
పరి॒ ధామా॑ని॒ మర్మృ॑శ॒ద్వరు॑ణస్య పు॒రో గయే॒ విశ్వే॑ దే॒వా అను॑ వ్ర॒తం నభం॑తామన్య॒కే స॑మే .. 8.041.07
స స॑ము॒ద్రో అ॑పీ॒చ్య॑స్తు॒రో ద్యామి॑వ రోహతి॒ ని యదా॑సు॒ యజు॑ర్ద॒ధే .
స మా॒యా అ॒ర్చినా॑ ప॒దాస్తృ॑ణా॒న్నాక॒మారు॑హ॒న్నభం॑తామన్య॒కే స॑మే .. 8.041.08
యస్య॑ శ్వే॒తా వి॑చక్ష॒ణా తి॒స్రో భూమీ॑రధిక్షి॒తః .
త్రిరుత్త॑రాణి ప॒ప్రతు॒ర్వరు॑ణస్య ధ్రు॒వం సదః॒ స స॑ప్తా॒నామి॑రజ్యతి॒ నభం॑తామన్య॒కే స॑మే .. 8.041.09
యః శ్వే॒తాఀ అధి॑నిర్ణిజశ్చ॒క్రే కృ॒ష్ణాఀ అను॑ వ్ర॒తా .
స ధామ॑ పూ॒ర్వ్యం మ॑మే॒ యః స్కం॒భేన॒ వి రోద॑సీ అ॒జో న ద్యామధా॑రయ॒న్నభం॑తామన్య॒కే స॑మే .. 8.041.10

అస్త॑భ్నా॒ద్ద్యామసు॑రో వి॒శ్వవే॑దా॒ అమి॑మీత వరి॒మాణం॑ పృథి॒వ్యాః .
ఆసీ॑ద॒ద్విశ్వా॒ భువ॑నాని స॒మ్రాడ్విశ్వేత్తాని॒ వరు॑ణస్య వ్ర॒తాని॑ .. 8.042.01
ఏ॒వా వం॑దస్వ॒ వరు॑ణం బృ॒హంతం॑ నమ॒స్యా ధీర॑మ॒మృత॑స్య గో॒పాం .
స నః॒ శర్మ॑ త్రి॒వరూ॑థం॒ వి యం॑సత్పా॒తం నో॑ ద్యావాపృథివీ ఉ॒పస్థే॑ .. 8.042.02
ఇ॒మాం ధియం॒ శిక్ష॑మాణస్య దేవ॒ క్రతుం॒ దక్షం॑ వరుణ॒ సం శి॑శాధి .
యయాతి॒ విశ్వా॑ దురి॒తా తరే॑మ సు॒తర్మా॑ణ॒మధి॒ నావం॑ రుహేమ .. 8.042.03
ఆ వాం॒ గ్రావా॑ణో అశ్వినా ధీ॒భిర్విప్రా॑ అచుచ్యవుః .
నాస॑త్యా॒ సోమ॑పీతయే॒ నభం॑తామన్య॒కే స॑మే .. 8.042.04
యథా॑ వా॒మత్రి॑రశ్వినా గీ॒ర్భిర్విప్రో॒ అజో॑హవీత్ .
నాస॑త్యా॒ సోమ॑పీతయే॒ నభం॑తామన్య॒కే స॑మే .. 8.042.05
ఏ॒వా వా॑మహ్వ ఊ॒తయే॒ యథాహు॑వంత॒ మేధి॑రాః .
నాస॑త్యా॒ సోమ॑పీతయే॒ నభం॑తామన్య॒కే స॑మే .. 8.042.06

ఇ॒మే విప్ర॑స్య వే॒ధసో॒ఽగ్నేరస్తృ॑తయజ్వనః .
గిరః॒ స్తోమా॑స ఈరతే .. 8.043.01
అస్మై॑ తే ప్రతి॒హర్య॑తే॒ జాత॑వేదో॒ విచ॑ర్షణే .
అగ్నే॒ జనా॑మి సుష్టు॒తిం .. 8.043.02
ఆ॒రో॒కా ఇ॑వ॒ ఘేదహ॑ తి॒గ్మా అ॑గ్నే॒ తవ॒ త్విషః॑ .
ద॒ద్భిర్వనా॑ని బప్సతి .. 8.043.03
హర॑యో ధూ॒మకే॑తవో॒ వాత॑జూతా॒ ఉప॒ ద్యవి॑ .
యతం॑తే॒ వృథ॑గ॒గ్నయః॑ .. 8.043.04
ఏ॒తే త్యే వృథ॑గ॒గ్నయ॑ ఇ॒ద్ధాసః॒ సమ॑దృక్షత .
ఉ॒షసా॑మివ కే॒తవః॑ .. 8.043.05
కృ॒ష్ణా రజాం॑సి పత్సు॒తః ప్ర॒యాణే॑ జా॒తవే॑దసః .
అ॒గ్నిర్యద్రోధ॑తి॒ క్షమి॑ .. 8.043.06
ధా॒సిం కృ॑ణ్వా॒న ఓష॑ధీ॒ర్బప్స॑ద॒గ్నిర్న వా॑యతి .
పున॒ర్యంతరు॑ణీ॒రపి॑ .. 8.043.07
జి॒హ్వాభి॒రహ॒ నన్న॑మద॒ర్చిషా॑ జంజణా॒భవ॑న్ .
అ॒గ్నిర్వనే॑షు రోచతే .. 8.043.08
అ॒ప్స్వ॑గ్నే॒ సధి॒ష్టవ॒ సౌష॑ధీ॒రను॑ రుధ్యసే .
గర్భే॒ సంజా॑యసే॒ పునః॑ .. 8.043.09
ఉద॑గ్నే॒ తవ॒ తద్ఘృ॒తాద॒ర్చీ రో॑చత॒ ఆహు॑తం .
నింసా॑నం జు॒హ్వో॒3॒॑ ముఖే॑ .. 8.043.10
ఉ॒క్షాన్నా॑య వ॒శాన్నా॑య॒ సోమ॑పృష్ఠాయ వే॒ధసే॑ .
స్తోమై॑ర్విధేమా॒గ్నయే॑ .. 8.043.11
ఉ॒త త్వా॒ నమ॑సా వ॒యం హోత॒ర్వరే॑ణ్యక్రతో .
అగ్నే॑ స॒మిద్భి॑రీమహే .. 8.043.12
ఉ॒త త్వా॑ భృగు॒వచ్ఛు॑చే మను॒ష్వద॑గ్న ఆహుత .
అం॒గి॒ర॒స్వద్ధ॑వామహే .. 8.043.13
త్వం హ్య॑గ్నే అ॒గ్నినా॒ విప్రో॒ విప్రే॑ణ॒ సన్స॒తా .
సఖా॒ సఖ్యా॑ సమి॒ధ్యసే॑ .. 8.043.14
స త్వం విప్రా॑య దా॒శుషే॑ ర॒యిం దే॑హి సహ॒స్రిణం॑ .
అగ్నే॑ వీ॒రవ॑తీ॒మిషం॑ .. 8.043.15
అగ్నే॒ భ్రాతః॒ సహ॑స్కృత॒ రోహి॑దశ్వ॒ శుచి॑వ్రత .
ఇ॒మం స్తోమం॑ జుషస్వ మే .. 8.043.16
ఉ॒త త్వా॑గ్నే॒ మమ॒ స్తుతో॑ వా॒శ్రాయ॑ ప్రతి॒హర్య॑తే .
గో॒ష్ఠం గావ॑ ఇవాశత .. 8.043.17
తుభ్యం॒ తా అం॑గిరస్తమ॒ విశ్వాః॑ సుక్షి॒తయః॒ పృథ॑క్ .
అగ్నే॒ కామా॑య యేమిరే .. 8.043.18
అ॒గ్నిం ధీ॒భిర్మ॑నీ॒షిణో॒ మేధి॑రాసో విప॒శ్చితః॑ .
అ॒ద్మ॒సద్యా॑య హిన్విరే .. 8.043.19
తం త్వామజ్మే॑షు వా॒జినం॑ తన్వా॒నా అ॑గ్నే అధ్వ॒రం .
వహ్నిం॒ హోతా॑రమీళతే .. 8.043.20
పు॒రు॒త్రా హి స॒దృఙ్ఙసి॒ విశో॒ విశ్వా॒ అను॑ ప్ర॒భుః .
స॒మత్సు॑ త్వా హవామహే .. 8.043.21
తమీ॑ళిష్వ॒ య ఆహు॑తో॒ఽగ్నిర్వి॒భ్రాజ॑తే ఘృ॒తైః .
ఇ॒మం నః॑ శృణవ॒ద్ధవం॑ .. 8.043.22
తం త్వా॑ వ॒యం హ॑వామహే శృ॒ణ్వంతం॑ జా॒తవే॑దసం .
అగ్నే॒ ఘ్నంత॒మప॒ ద్విషః॑ .. 8.043.23
వి॒శాం రాజా॑న॒మద్భు॑త॒మధ్య॑క్షం॒ ధర్మ॑ణామి॒మం .
అ॒గ్నిమీ॑ళే॒ స ఉ॑ శ్రవత్ .. 8.043.24
అ॒గ్నిం వి॒శ్వాయు॑వేపసం॒ మర్యం॒ న వా॒జినం॑ హి॒తం .
సప్తిం॒ న వా॑జయామసి .. 8.043.25
ఘ్నన్మృ॒ధ్రాణ్యప॒ ద్విషో॒ దహ॒న్రక్షాం॑సి వి॒శ్వహా॑ .
అగ్నే॑ తి॒గ్మేన॑ దీదిహి .. 8.043.26
యం త్వా॒ జనా॑స ఇంధ॒తే మ॑ను॒ష్వదం॑గిరస్తమ .
అగ్నే॒ స బో॑ధి మే॒ వచః॑ .. 8.043.27
యద॑గ్నే దివి॒జా అస్య॑ప్సు॒జా వా॑ సహస్కృత .
తం త్వా॑ గీ॒ర్భిర్హ॑వామహే .. 8.043.28
తుభ్యం॒ ఘేత్తే జనా॑ ఇ॒మే విశ్వాః॑ సుక్షి॒తయః॒ పృథ॑క్ .
ధా॒సిం హి॑న్వం॒త్యత్త॑వే .. 8.043.29
తే ఘేద॑గ్నే స్వా॒ధ్యోఽహా॒ విశ్వా॑ నృ॒చక్ష॑సః .
తరం॑తః స్యామ దు॒ర్గహా॑ .. 8.043.30
అ॒గ్నిం మం॒ద్రం పు॑రుప్రి॒యం శీ॒రం పా॑వ॒కశో॑చిషం .
హృ॒ద్భిర్మం॒ద్రేభి॑రీమహే .. 8.043.31
స త్వమ॑గ్నే వి॒భావ॑సుః సృ॒జన్సూర్యో॒ న ర॒శ్మిభిః॑ .
శర్ధం॒తమాం॑సి జిఘ్నసే .. 8.043.32
తత్తే॑ సహస్వ ఈమహే దా॒త్రం యన్నోప॒దస్య॑తి .
త్వద॑గ్నే॒ వార్యం॒ వసు॑ .. 8.043.33

స॒మిధా॒గ్నిం దు॑వస్యత ఘృ॒తైర్బో॑ధయ॒తాతి॑థిం .
ఆస్మి॑న్హ॒వ్యా జు॑హోతన .. 8.044.01
అగ్నే॒ స్తోమం॑ జుషస్వ మే॒ వర్ధ॑స్వా॒నేన॒ మన్మ॑నా .
ప్రతి॑ సూ॒క్తాని॑ హర్య నః .. 8.044.02
అ॒గ్నిం దూ॒తం పు॒రో ద॑ధే హవ్య॒వాహ॒ముప॑ బ్రువే .
దే॒వాఀ ఆ సా॑దయాది॒హ .. 8.044.03
ఉత్తే॑ బృ॒హంతో॑ అ॒ర్చయః॑ సమిధా॒నస్య॑ దీదివః .
అగ్నే॑ శు॒క్రాస॑ ఈరతే .. 8.044.04
ఉప॑ త్వా జు॒హ్వో॒3॒॑ మమ॑ ఘృ॒తాచీ॑ర్యంతు హర్యత .
అగ్నే॑ హ॒వ్యా జు॑షస్వ నః .. 8.044.05
మం॒ద్రం హోతా॑రమృ॒త్విజం॑ చి॒త్రభా॑నుం వి॒భావ॑సుం .
అ॒గ్నిమీ॑ళే॒ స ఉ॑ శ్రవత్ .. 8.044.06
ప్ర॒త్నం హోతా॑ర॒మీడ్యం॒ జుష్ట॑మ॒గ్నిం క॒విక్ర॑తుం .
అ॒ధ్వ॒రాణా॑మభి॒శ్రియం॑ .. 8.044.07
జు॒షా॒ణో అం॑గిరస్తమే॒మా హ॒వ్యాన్యా॑ను॒షక్ .
అగ్నే॑ య॒జ్ఞం న॑య ఋతు॒థా .. 8.044.08
స॒మి॒ధా॒న ఉ॑ సంత్య॒ శుక్ర॑శోచ ఇ॒హా వ॑హ .
చి॒కి॒త్వాందైవ్యం॒ జనం॑ .. 8.044.09
విప్రం॒ హోతా॑రమ॒ద్రుహం॑ ధూ॒మకే॑తుం వి॒భావ॑సుం .
య॒జ్ఞానాం॑ కే॒తుమీ॑మహే .. 8.044.10
అగ్నే॒ ని పా॑హి న॒స్త్వం ప్రతి॑ ష్మ దేవ॒ రీష॑తః .
భిం॒ధి ద్వేషః॑ సహస్కృత .. 8.044.11
అ॒గ్నిః ప్ర॒త్నేన॒ మన్మ॑నా॒ శుంభా॑నస్త॒న్వం1॒॑ స్వాం .
క॒విర్విప్రే॑ణ వావృధే .. 8.044.12
ఊ॒ర్జో నపా॑త॒మా హు॑వే॒ఽగ్నిం పా॑వ॒కశో॑చిషం .
అ॒స్మిన్య॒జ్ఞే స్వ॑ధ్వ॒రే .. 8.044.13
స నో॑ మిత్రమహ॒స్త్వమగ్నే॑ శు॒క్రేణ॑ శో॒చిషా॑ .
దే॒వైరా స॑త్సి బ॒ర్హిషి॑ .. 8.044.14
యో అ॒గ్నిం త॒న్వో॒3॒॑ దమే॑ దే॒వం మర్తః॑ సప॒ర్యతి॑ .
తస్మా॒ ఇద్దీ॑దయ॒ద్వసు॑ .. 8.044.15
అ॒గ్నిర్మూ॒ర్ధా ది॒వః క॒కుత్పతిః॑ పృథి॒వ్యా అ॒యం .
అ॒పాం రేతాం॑సి జిన్వతి .. 8.044.16
ఉద॑గ్నే॒ శుచ॑య॒స్తవ॑ శు॒క్రా భ్రాజం॑త ఈరతే .
తవ॒ జ్యోతీం॑ష్య॒ర్చయః॑ .. 8.044.17
ఈశి॑షే॒ వార్య॑స్య॒ హి దా॒త్రస్యా॑గ్నే॒ స్వ॑ర్పతిః .
స్తో॒తా స్యాం॒ తవ॒ శర్మ॑ణి .. 8.044.18
త్వామ॑గ్నే మనీ॒షిణ॒స్త్వాం హి॑న్వంతి॒ చిత్తి॑భిః .
త్వాం వ॑ర్ధంతు నో॒ గిరః॑ .. 8.044.19
అద॑బ్ధస్య స్వ॒ధావ॑తో దూ॒తస్య॒ రేభ॑తః॒ సదా॑ .
అ॒గ్నేః స॒ఖ్యం వృ॑ణీమహే .. 8.044.20
అ॒గ్నిః శుచి॑వ్రతతమః॒ శుచి॒ర్విప్రః॒ శుచిః॑ క॒విః .
శుచీ॑ రోచత॒ ఆహు॑తః .. 8.044.21
ఉ॒త త్వా॑ ధీ॒తయో॒ మమ॒ గిరో॑ వర్ధంతు వి॒శ్వహా॑ .
అగ్నే॑ స॒ఖ్యస్య॑ బోధి నః .. 8.044.22
యద॑గ్నే॒ స్యామ॒హం త్వం త్వం వా॑ ఘా॒ స్యా అ॒హం .
స్యుష్టే॑ స॒త్యా ఇ॒హాశిషః॑ .. 8.044.23
వసు॒ర్వసు॑పతి॒ర్హి క॒మస్య॑గ్నే వి॒భావ॑సుః .
స్యామ॑ తే సుమ॒తావపి॑ .. 8.044.24
అగ్నే॑ ధృ॒తవ్ర॑తాయ తే సము॒ద్రాయే॑వ॒ సింధ॑వః .
గిరో॑ వా॒శ్రాస॑ ఈరతే .. 8.044.25
యువా॑నం వి॒శ్పతిం॑ క॒విం వి॒శ్వాదం॑ పురు॒వేప॑సం .
అ॒గ్నిం శుం॑భామి॒ మన్మ॑భిః .. 8.044.26
య॒జ్ఞానాం॑ ర॒థ్యే॑ వ॒యం తి॒గ్మజం॑భాయ వీ॒ళవే॑ .
స్తోమై॑రిషేమా॒గ్నయే॑ .. 8.044.27
అ॒యమ॑గ్నే॒ త్వే అపి॑ జరి॒తా భూ॑తు సంత్య .
తస్మై॑ పావక మృళయ .. 8.044.28
ధీరో॒ హ్యస్య॑ద్మ॒సద్విప్రో॒ న జాగృ॑విః॒ సదా॑ .
అగ్నే॑ దీ॒దయ॑సి॒ ద్యవి॑ .. 8.044.29
పు॒రాగ్నే॑ దురి॒తేభ్యః॑ పు॒రా మృ॒ధ్రేభ్యః॑ కవే .
ప్ర ణ॒ ఆయు॑ర్వసో తిర .. 8.044.30

ఆ ఘా॒ యే అ॒గ్నిమిం॑ధ॒తే స్తృ॒ణంతి॑ బ॒ర్హిరా॑ను॒షక్ .
యేషా॒మింద్రో॒ యువా॒ సఖా॑ .. 8.045.01
బృ॒హన్నిది॒ధ్మ ఏ॑షాం॒ భూరి॑ శ॒స్తం పృ॒థుః స్వరుః॑ .
యేషా॒మింద్రో॒ యువా॒ సఖా॑ .. 8.045.02
అయు॑ద్ధ॒ ఇద్యు॒ధా వృతం॒ శూర॒ ఆజ॑తి॒ సత్వ॑భిః .
యేషా॒మింద్రో॒ యువా॒ సఖా॑ .. 8.045.03
ఆ బుం॒దం వృ॑త్ర॒హా ద॑దే జా॒తః పృ॑చ్ఛ॒ద్వి మా॒తరం॑ .
క ఉ॒గ్రాః కే హ॑ శృణ్విరే .. 8.045.04
ప్రతి॑ త్వా శవ॒సీ వ॑దద్గి॒రావప్సో॒ న యో॑ధిషత్ .
యస్తే॑ శత్రు॒త్వమా॑చ॒కే .. 8.045.05
ఉ॒త త్వం మ॑ఘవంఛృణు॒ యస్తే॒ వష్టి॑ వ॒వక్షి॒ తత్ .
యద్వీ॒ళయా॑సి వీ॒ళు తత్ .. 8.045.06
యదా॒జిం యాత్యా॑జి॒కృదింద్రః॑ స్వశ్వ॒యురుప॑ .
ర॒థీత॑మో ర॒థీనాం॑ .. 8.045.07
వి షు విశ్వా॑ అభి॒యుజో॒ వజ్రి॒న్విష్వ॒గ్యథా॑ వృహ .
భవా॑ నః సు॒శ్రవ॑స్తమః .. 8.045.08
అ॒స్మాకం॒ సు రథం॑ పు॒ర ఇంద్రః॑ కృణోతు సా॒తయే॑ .
న యం ధూర్వం॑తి ధూ॒ర్తయః॑ .. 8.045.09
వృ॒జ్యామ॑ తే॒ పరి॒ ద్విషోఽరం॑ తే శక్ర దా॒వనే॑ .
గ॒మేమేదిం॑ద్ర॒ గోమ॑తః .. 8.045.10
శనై॑శ్చి॒ద్యంతో॑ అద్రి॒వోఽశ్వా॑వంతః శత॒గ్వినః॑ .
వి॒వక్ష॑ణా అనే॒హసః॑ .. 8.045.11
ఊ॒ర్ధ్వా హి తే॑ ది॒వేది॑వే స॒హస్రా॑ సూ॒నృతా॑ శ॒తా .
జ॒రి॒తృభ్యో॑ వి॒మంహ॑తే .. 8.045.12
వి॒ద్మా హి త్వా॑ ధనంజ॒యమింద్ర॑ దృ॒ళ్హా చి॑దారు॒జం .
ఆ॒దా॒రిణం॒ యథా॒ గయం॑ .. 8.045.13
క॒కు॒హం చి॑త్త్వా కవే॒ మందం॑తు ధృష్ణ॒వింద॑వః .
ఆ త్వా॑ ప॒ణిం యదీమ॑హే .. 8.045.14
యస్తే॑ రే॒వాఀ అదా॑శురిః ప్రమ॒మర్ష॑ మ॒ఘత్త॑యే .
తస్య॑ నో॒ వేద॒ ఆ భ॑ర .. 8.045.15
ఇ॒మ ఉ॑ త్వా॒ వి చ॑క్షతే॒ సఖా॑య ఇంద్ర సో॒మినః॑ .
పు॒ష్టావం॑తో॒ యథా॑ ప॒శుం .. 8.045.16
ఉ॒త త్వాబ॑ధిరం వ॒యం శ్రుత్క॑ర్ణం॒ సంత॑మూ॒తయే॑ .
దూ॒రాది॒హ హ॑వామహే .. 8.045.17
యచ్ఛు॑శ్రూ॒యా ఇ॒మం హవం॑ దు॒ర్మర్షం॑ చక్రియా ఉ॒త .
భవే॑రా॒పిర్నో॒ అంత॑మః .. 8.045.18
యచ్చి॒ద్ధి తే॒ అపి॒ వ్యథి॑ర్జగ॒న్వాంసో॒ అమ॑న్మహి .
గో॒దా ఇదిం॑ద్ర బోధి నః .. 8.045.19
ఆ త్వా॑ రం॒భం న జివ్ర॑యో రర॒భ్మా శ॑వసస్పతే .
ఉ॒శ్మసి॑ త్వా స॒ధస్థ॒ ఆ .. 8.045.20
స్తో॒త్రమింద్రా॑య గాయత పురునృ॒మ్ణాయ॒ సత్వ॑నే .
నకి॒ర్యం వృ॑ణ్వ॒తే యు॒ధి .. 8.045.21
అ॒భి త్వా॑ వృషభా సు॒తే సు॒తం సృ॑జామి పీ॒తయే॑ .
తృం॒పా వ్య॑శ్నుహీ॒ మదం॑ .. 8.045.22
మా త్వా॑ మూ॒రా అ॑వి॒ష్యవో॒ మోప॒హస్వా॑న॒ ఆ ద॑భన్ .
మాకీం॑ బ్రహ్మ॒ద్విషో॑ వనః .. 8.045.23
ఇ॒హ త్వా॒ గోప॑రీణసా మ॒హే మం॑దంతు॒ రాధ॑సే .
సరో॑ గౌ॒రో యథా॑ పిబ .. 8.045.24
యా వృ॑త్ర॒హా ప॑రా॒వతి॒ సనా॒ నవా॑ చ చుచ్యు॒వే .
తా సం॒సత్సు॒ ప్ర వో॑చత .. 8.045.25
అపి॑బత్క॒ద్రువః॑ సు॒తమింద్రః॑ స॒హస్ర॑బాహ్వే .
అత్రా॑దేదిష్ట॒ పౌంస్యం॑ .. 8.045.26
స॒త్యం తత్తు॒ర్వశే॒ యదౌ॒ విదా॑నో అహ్నవా॒య్యం .
వ్యా॑నట్ తు॒ర్వణే॒ శమి॑ .. 8.045.27
త॒రణిం॑ వో॒ జనా॑నాం త్ర॒దం వాజ॑స్య॒ గోమ॑తః .
స॒మా॒నము॒ ప్ర శం॑సిషం .. 8.045.28
ఋ॒భు॒క్షణం॒ న వర్త॑వ ఉ॒క్థేషు॑ తుగ్ర్యా॒వృధం॑ .
ఇంద్రం॒ సోమే॒ సచా॑ సు॒తే .. 8.045.29
యః కృం॒తదిద్వి యో॒న్యం త్రి॒శోకా॑య గి॒రిం పృ॒థుం .
గోభ్యో॑ గా॒తుం నిరే॑తవే .. 8.045.30
యద్ద॑ధి॒షే మ॑న॒స్యసి॑ మందా॒నః ప్రేదియ॑క్షసి .
మా తత్క॑రింద్ర మృ॒ళయ॑ .. 8.045.31
ద॒భ్రం చి॒ద్ధి త్వావ॑తః కృ॒తం శృ॒ణ్వే అధి॒ క్షమి॑ .
జిగా॑త్వింద్ర తే॒ మనః॑ .. 8.045.32
తవేదు॒ తాః సు॑కీ॒ర్తయోఽస॑న్ను॒త ప్రశ॑స్తయః .
యదిం॑ద్ర మృ॒ళయా॑సి నః .. 8.045.33
మా న॒ ఏక॑స్మి॒న్నాగ॑సి॒ మా ద్వయో॑రు॒త త్రి॒షు .
వధీ॒ర్మా శూ॑ర॒ భూరి॑షు .. 8.045.34
బి॒భయా॒ హి త్వావ॑త ఉ॒గ్రాద॑భిప్రభం॒గిణః॑ .
ద॒స్మాద॒హమృ॑తీ॒షహః॑ .. 8.045.35
మా సఖ్యుః॒ శూన॒మా వి॑దే॒ మా పు॒త్రస్య॑ ప్రభూవసో .
ఆ॒వృత్వ॑ద్భూతు తే॒ మనః॑ .. 8.045.36
కో ను మ॑ర్యా॒ అమి॑థితః॒ సఖా॒ సఖా॑యమబ్రవీత్ .
జ॒హా కో అ॒స్మదీ॑షతే .. 8.045.37
ఏ॒వారే॑ వృషభా సు॒తేఽసి॑న్వ॒న్భూర్యా॑వయః .
శ్వ॒ఘ్నీవ॑ ని॒వతా॒ చర॑న్ .. 8.045.38
ఆ త॑ ఏ॒తా వ॑చో॒యుజా॒ హరీ॑ గృభ్ణే సు॒మద్ర॑థా .
యదీం॑ బ్ర॒హ్మభ్య॒ ఇద్దదః॑ .. 8.045.39
భిం॒ధి విశ్వా॒ అప॒ ద్విషః॒ పరి॒ బాధో॑ జ॒హీ మృధః॑ .
వసు॑ స్పా॒ర్హం తదా భ॑ర .. 8.045.40
యద్వీ॒ళావిం॑ద్ర॒ యత్స్థి॒రే యత్పర్శా॑నే॒ పరా॑భృతం .
వసు॑ స్పా॒ర్హం తదా భ॑ర .. 8.045.41
యస్య॑ తే వి॒శ్వమా॑నుషో॒ భూరే॑ర్ద॒త్తస్య॒ వేద॑తి .
వసు॑ స్పా॒ర్హం తదా భ॑ర .. 8.045.42

త్వావ॑తః పురూవసో వ॒యమిం॑ద్ర ప్రణేతః .
స్మసి॑ స్థాతర్హరీణాం .. 8.046.01
త్వాం హి స॒త్యమ॑ద్రివో వి॒ద్మ దా॒తార॑మి॒షాం .
వి॒ద్మ దా॒తారం॑ రయీ॒ణాం .. 8.046.02
ఆ యస్య॑ తే మహి॒మానం॒ శత॑మూతే॒ శత॑క్రతో .
గీ॒ర్భిర్గృ॒ణంతి॑ కా॒రవః॑ .. 8.046.03
సు॒నీ॒థో ఘా॒ స మర్త్యో॒ యం మ॒రుతో॒ యమ॑ర్య॒మా .
మి॒త్రః పాంత్య॒ద్రుహః॑ .. 8.046.04
దధా॑నో॒ గోమ॒దశ్వ॑వత్సు॒వీర్య॑మాది॒త్యజూ॑త ఏధతే .
సదా॑ రా॒యా పు॑రు॒స్పృహా॑ .. 8.046.05
తమింద్రం॒ దాన॑మీమహే శవసా॒నమభీ॑ర్వం .
ఈశా॑నం రా॒య ఈ॑మహే .. 8.046.06
తస్మి॒న్హి సంత్యూ॒తయో॒ విశ్వా॒ అభీ॑రవః॒ సచా॑ .
తమా వ॑హంతు॒ సప్త॑యః పురూ॒వసుం॒ మదా॑య॒ హర॑యః సు॒తం .. 8.046.07
యస్తే॒ మదో॒ వరే॑ణ్యో॒ య ఇం॑ద్ర వృత్ర॒హంత॑మః .
య ఆ॑ద॒దిః స్వ1॒॑ర్నృభి॒ర్యః పృత॑నాసు దు॒ష్టరః॑ .. 8.046.08
యో దు॒ష్టరో॑ విశ్వవార శ్ర॒వాయ్యో॒ వాజే॒ష్వస్తి॑ తరు॒తా .
స నః॑ శవిష్ఠ॒ సవ॒నా వ॑సో గహి గ॒మేమ॒ గోమ॑తి వ్ర॒జే .. 8.046.09
గ॒వ్యో షు ణో॒ యథా॑ పు॒రాశ్వ॒యోత ర॑థ॒యా .
వ॒రి॒వ॒స్య మ॑హామహ .. 8.046.10
న॒హి తే॑ శూర॒ రాధ॒సోఽన్తం॑ విం॒దామి॑ స॒త్రా .
ద॒శ॒స్యా నో॑ మఘవ॒న్నూ చి॑దద్రివో॒ ధియో॒ వాజే॑భిరావిథ .. 8.046.11
య ఋ॒ష్వః శ్రా॑వ॒యత్స॑ఖా॒ విశ్వేత్స వే॑ద॒ జని॑మా పురుష్టు॒తః .
తం విశ్వే॒ మాను॑షా యు॒గేంద్రం॑ హవంతే తవి॒షం య॒తస్రు॑చః .. 8.046.12
స నో॒ వాజే॑ష్వవి॒తా పు॑రూ॒వసుః॑ పురఃస్థా॒తా మ॒ఘవా॑ వృత్ర॒హా భు॑వత్ .. 8.046.13
అ॒భి వో॑ వీ॒రమంధ॑సో॒ మదే॑షు గాయ గి॒రా మ॒హా విచే॑తసం .
ఇంద్రం॒ నామ॒ శ్రుత్యం॑ శా॒కినం॒ వచో॒ యథా॑ .. 8.046.14
ద॒దీ రేక్ణ॑స్త॒న్వే॑ ద॒దిర్వసు॑ ద॒దిర్వాజే॑షు పురుహూత వా॒జినం॑ .
నూ॒నమథ॑ .. 8.046.15
విశ్వే॑షామిర॒జ్యంతం॒ వసూ॑నాం సాస॒హ్వాంసం॑ చిద॒స్య వర్ప॑సః .
కృ॒ప॒య॒తో నూ॒నమత్యథ॑ .. 8.046.16
మ॒హః సు వో॒ అర॑మిషే॒ స్తవా॑మహే మీ॒ళ్హుషే॑ అరంగ॒మాయ॒ జగ్మ॑యే .
య॒జ్ఞేభి॑ర్గీ॒ర్భిర్వి॒శ్వమ॑నుషాం మ॒రుతా॑మియక్షసి॒ గాయే॑ త్వా॒ నమ॑సా గి॒రా .. 8.046.17
యే పా॒తయం॑తే॒ అజ్మ॑భిర్గిరీ॒ణాం స్నుభి॑రేషాం .
య॒జ్ఞం మ॑హి॒ష్వణీ॑నాం సు॒మ్నం తు॑వి॒ష్వణీ॑నాం॒ ప్రాధ్వ॒రే .. 8.046.18
ప్ర॒భం॒గం దు॑ర్మతీ॒నామింద్ర॑ శవి॒ష్ఠా భ॑ర .
ర॒యిమ॒స్మభ్యం॒ యుజ్యం॑ చోదయన్మతే॒ జ్యేష్ఠం॑ చోదయన్మతే .. 8.046.19
సని॑తః॒ సుస॑నిత॒రుగ్ర॒ చిత్ర॒ చేతి॑ష్ఠ॒ సూనృ॑త .
ప్రా॒సహా॑ సమ్రా॒ట్ సహు॑రిం॒ సహం॑తం భు॒జ్యుం వాజే॑షు॒ పూర్వ్యం॑ .. 8.046.20
ఆ స ఏ॑తు॒ య ఈవ॒దాఀ అదే॑వః పూ॒ర్తమా॑ద॒దే .
యథా॑ చి॒ద్వశో॑ అ॒శ్వ్యః పృ॑థు॒శ్రవ॑సి కానీ॒తే॒3॒॑ఽస్యా వ్యుష్యా॑ద॒దే .. 8.046.21
ష॒ష్టిం స॒హస్రాశ్వ్య॑స్యా॒యుతా॑సన॒ముష్ట్రా॑నాం వింశ॒తిం శ॒తా .
దశ॒ శ్యావీ॑నాం శ॒తా దశ॒ త్ర్య॑రుషీణాం॒ దశ॒ గవాం॑ స॒హస్రా॑ .. 8.046.22
దశ॑ శ్యా॒వా ఋ॒ధద్ర॑యో వీ॒తవా॑రాస ఆ॒శవః॑ .
మ॒థ్రా నే॒మిం ని వా॑వృతుః .. 8.046.23
దానా॑సః పృథు॒శ్రవ॑సః కానీ॒తస్య॑ సు॒రాధ॑సః .
రథం॑ హిర॒ణ్యయం॒ దద॒న్మంహి॑ష్ఠః సూ॒రిర॑భూ॒ద్వర్షి॑ష్ఠమకృత॒ శ్రవః॑ .. 8.046.24
ఆ నో॑ వాయో మ॒హే తనే॑ యా॒హి మ॒ఖాయ॒ పాజ॑సే .
వ॒యం హి తే॑ చకృ॒మా భూరి॑ దా॒వనే॑ స॒ద్యశ్చి॒న్మహి॑ దా॒వనే॑ .. 8.046.25
యో అశ్వే॑భి॒ర్వహ॑తే॒ వస్త॑ ఉ॒స్రాస్త్రిః స॒ప్త స॑ప్తతీ॒నాం .
ఏ॒భిః సోమే॑భిః సోమ॒సుద్భిః॑ సోమపా దా॒నాయ॑ శుక్రపూతపాః .. 8.046.26
యో మ॑ ఇ॒మం చి॑దు॒ త్మనామం॑దచ్చి॒త్రం దా॒వనే॑ .
అ॒ర॒ట్వే అక్షే॒ నహు॑షే సు॒కృత్వ॑ని సు॒కృత్త॑రాయ సు॒క్రతుః॑ .. 8.046.27
ఉ॒చ॒థ్యే॒3॒॑ వపు॑షి॒ యః స్వ॒రాళు॒త వా॑యో ఘృత॒స్నాః .
అశ్వే॑షితం॒ రజే॑షితం॒ శునే॑షితం॒ ప్రాజ్మ॒ తది॒దం ను తత్ .. 8.046.28
అధ॑ ప్రి॒యమి॑షి॒రాయ॑ ష॒ష్టిం స॒హస్రా॑సనం .
అశ్వా॑నా॒మిన్న వృష్ణాం॑ .. 8.046.29
గావో॒ న యూ॒థముప॑ యంతి॒ వధ్ర॑య॒ ఉప॒ మా యం॑తి॒ వధ్ర॑యః .. 8.046.30
అధ॒ యచ్చార॑థే గ॒ణే శ॒తముష్ట్రా॒ఀ అచి॑క్రదత్ .
అధ॒ శ్విత్నే॑షు వింశ॒తిం శ॒తా .. 8.046.31
శ॒తం దా॒సే బ॑ల్బూ॒థే విప్ర॒స్తరు॑క్ష॒ ఆ ద॑దే .
తే తే॑ వాయవి॒మే జనా॒ మదం॒తీంద్ర॑గోపా॒ మదం॑తి దే॒వగో॑పాః .. 8.046.32
అధ॒ స్యా యోష॑ణా మ॒హీ ప్ర॑తీ॒చీ వశ॑మ॒శ్వ్యం .
అధి॑రుక్మా॒ వి నీ॑యతే .. 8.046.33

మహి॑ వో మహ॒తామవో॒ వరు॑ణ॒ మిత్ర॑ దా॒శుషే॑ .
యమా॑దిత్యా అ॒భి ద్రు॒హో రక్ష॑థా॒ నేమ॒ఘం న॑శదనే॒హసో॑ వ ఊ॒తయః॑ సుఊ॒తయో॑ వ ఊ॒తయః॑ .. 8.047.01
వి॒దా దే॑వా అ॒ఘానా॒మాది॑త్యాసో అ॒పాకృ॑తిం .
ప॒క్షా వయో॒ యథో॒పరి॒ వ్య1॒॑స్మే శర్మ॑ యచ్ఛతానే॒హసో॑ వ ఊ॒తయః॑ సుఊ॒తయో॑ వ ఊ॒తయః॑ .. 8.047.02
వ్య1॒॑స్మే అధి॒ శర్మ॒ తత్ప॒క్షా వయో॒ న యం॑తన .
విశ్వా॑ని విశ్వవేదసో వరూ॒థ్యా॑ మనామహేఽనే॒హసో॑ వ ఊ॒తయః॑ సుఊ॒తయో॑ వ ఊ॒తయః॑ .. 8.047.03
యస్మా॒ అరా॑సత॒ క్షయం॑ జీ॒వాతుం॑ చ॒ ప్రచే॑తసః .
మనో॒ర్విశ్వ॑స్య॒ ఘేది॒మ ఆ॑ది॒త్యా రా॒య ఈ॑శతేఽనే॒హసో॑ వ ఊ॒తయః॑ సుఊ॒తయో॑ వ ఊ॒తయః॑ .. 8.047.04
పరి॑ ణో వృణజన్న॒ఘా దు॒ర్గాణి॑ ర॒థ్యో॑ యథా .
స్యామేదింద్ర॑స్య॒ శర్మ॑ణ్యాది॒త్యానా॑ము॒తావ॑స్యనే॒హసో॑ వ ఊ॒తయః॑ సుఊ॒తయో॑ వ ఊ॒తయః॑ .. 8.047.05
ప॒రి॒హ్వృ॒తేద॒నా జనో॑ యు॒ష్మాద॑త్తస్య వాయతి .
దేవా॒ అద॑భ్రమాశ వో॒ యమా॑దిత్యా॒ అహే॑తనానే॒హసో॑ వ ఊ॒తయః॑ సుఊ॒తయో॑ వ ఊ॒తయః॑ .. 8.047.06
న తం తి॒గ్మం చ॒న త్యజో॒ న ద్రా॑సద॒భి తం గు॒రు .
యస్మా॑ ఉ॒ శర్మ॑ స॒ప్రథ॒ ఆది॑త్యాసో॒ అరా॑ధ్వమనే॒హసో॑ వ ఊ॒తయః॑ సుఊ॒తయో॑ వ ఊ॒తయః॑ .. 8.047.07
యు॒ష్మే దే॑వా॒ అపి॑ ష్మసి॒ యుధ్యం॑త ఇవ॒ వర్మ॑సు .
యూ॒యం మ॒హో న॒ ఏన॑సో యూ॒యమర్భా॑దురుష్యతానే॒హసో॑ వ ఊ॒తయః॑ సుఊ॒తయో॑ వ ఊ॒తయః॑ .. 8.047.08
అది॑తిర్న ఉరుష్య॒త్వది॑తిః॒ శర్మ॑ యచ్ఛతు .
మా॒తా మి॒త్రస్య॑ రే॒వతో॑ఽర్య॒మ్ణో వరు॑ణస్య చానే॒హసో॑ వ ఊ॒తయః॑ సుఊ॒తయో॑ వ ఊ॒తయః॑ .. 8.047.09
యద్దే॑వాః॒ శర్మ॑ శర॒ణం యద్భ॒ద్రం యద॑నాతు॒రం .
త్రి॒ధాతు॒ యద్వ॑రూ॒థ్యం1॒॑ తద॒స్మాసు॒ వి యం॑తనానే॒హసో॑ వ ఊ॒తయః॑ సుఊ॒తయో॑ వ ఊ॒తయః॑ .. 8.047.10
ఆది॑త్యా॒ అవ॒ హి ఖ్యతాధి॒ కూలా॑దివ॒ స్పశః॑ .
సు॒తీ॒ర్థమర్వ॑తో య॒థాను॑ నో నేషథా సు॒గమ॑నే॒హసో॑ వ ఊ॒తయః॑ సుఊ॒తయో॑ వ ఊ॒తయః॑ .. 8.047.11
నేహ భ॒ద్రం ర॑క్ష॒స్వినే॒ నావ॒యై నోప॒యా ఉ॒త .
గవే॑ చ భ॒ద్రం ధే॒నవే॑ వీ॒రాయ॑ చ శ్రవస్య॒తే॑ఽనే॒హసో॑ వ ఊ॒తయః॑ సుఊ॒తయో॑ వ ఊ॒తయః॑ .. 8.047.12
యదా॒విర్యద॑పీ॒చ్యం1॒॑ దేవా॑సో॒ అస్తి॑ దుష్కృ॒తం .
త్రి॒తే తద్విశ్వ॑మా॒ప్త్య ఆ॒రే అ॒స్మద్ద॑ధాతనానే॒హసో॑ వ ఊ॒తయః॑ సుఊ॒తయో॑ వ ఊ॒తయః॑ .. 8.047.13
యచ్చ॒ గోషు॑ దు॒ష్ష్వప్న్యం॒ యచ్చా॒స్మే దు॑హితర్దివః .
త్రి॒తాయ॒ తద్వి॑భావర్యా॒ప్త్యాయ॒ పరా॑ వహానే॒హసో॑ వ ఊ॒తయః॑ సుఊ॒తయో॑ వ ఊ॒తయః॑ .. 8.047.14
ని॒ష్కం వా॑ ఘా కృ॒ణవ॑తే॒ స్రజం॑ వా దుహితర్దివః .
త్రి॒తే దు॒ష్ష్వప్న్యం॒ సర్వ॑మా॒ప్త్యే పరి॑ దద్మస్యనే॒హసో॑ వ ఊ॒తయః॑ సుఊ॒తయో॑ వ ఊ॒తయః॑ .. 8.047.15
తద॑న్నాయ॒ తద॑పసే॒ తం భా॒గము॑పసే॒దుషే॑ .
త్రి॒తాయ॑ చ ద్వి॒తాయ॒ చోషో॑ దు॒ష్ష్వప్న్యం॑ వహానే॒హసో॑ వ ఊ॒తయః॑ సుఊ॒తయో॑ వ ఊ॒తయః॑ .. 8.047.16
యథా॑ క॒లాం యథా॑ శ॒ఫం యథ॑ ఋ॒ణం సం॒నయా॑మసి .
ఏ॒వా దు॒ష్ష్వప్న్యం॒ సర్వ॑మా॒ప్త్యే సం న॑యామస్యనే॒హసో॑ వ ఊ॒తయః॑ సుఊ॒తయో॑ వ ఊ॒తయః॑ .. 8.047.17
అజై॑ష్మా॒ద్యాస॑నామ॒ చాభూ॒మానా॑గసో వ॒యం .
ఉషో॒ యస్మా॑ద్దు॒ష్ష్వప్న్యా॒దభై॒ష్మాప॒ తదు॑చ్ఛత్వనే॒హసో॑ వ ఊ॒తయః॑ సుఊ॒తయో॑ వ ఊ॒తయః॑ .. 8.047.18

స్వా॒దోర॑భక్షి॒ వయ॑సః సుమే॒ధాః స్వా॒ధ్యో॑ వరివో॒విత్త॑రస్య .
విశ్వే॒ యం దే॒వా ఉ॒త మర్త్యా॑సో॒ మధు॑ బ్రు॒వంతో॑ అ॒భి సం॒చరం॑తి .. 8.048.01
అం॒తశ్చ॒ ప్రాగా॒ అది॑తిర్భవాస్యవయా॒తా హర॑సో॒ దైవ్య॑స్య .
ఇంద॒వింద్ర॑స్య స॒ఖ్యం జు॑షా॒ణః శ్రౌష్టీ॑వ॒ ధుర॒మను॑ రా॒య ఋ॑ధ్యాః .. 8.048.02
అపా॑మ॒ సోమ॑మ॒మృతా॑ అభూ॒మాగ॑న్మ॒ జ్యోతి॒రవి॑దామ దే॒వాన్ .
కిం నూ॒నమ॒స్మాన్కృ॑ణవ॒దరా॑తిః॒ కిము॑ ధూ॒ర్తిర॑మృత॒ మర్త్య॑స్య .. 8.048.03
శం నో॑ భవ హృ॒ద ఆ పీ॒త ఇం॑దో పి॒తేవ॑ సోమ సూ॒నవే॑ సు॒శేవః॑ .
సఖే॑వ॒ సఖ్య॑ ఉరుశంస॒ ధీరః॒ ప్ర ణ॒ ఆయు॑ర్జీ॒వసే॑ సోమ తారీః .. 8.048.04
ఇ॒మే మా॑ పీ॒తా య॒శస॑ ఉరు॒ష్యవో॒ రథం॒ న గావః॒ సమ॑నాహ॒ పర్వ॑సు .
తే మా॑ రక్షంతు వి॒స్రస॑శ్చ॒రిత్రా॑దు॒త మా॒ స్రామా॑ద్యవయం॒త్వింద॑వః .. 8.048.05
అ॒గ్నిం న మా॑ మథి॒తం సం ది॑దీపః॒ ప్ర చ॑క్షయ కృణు॒హి వస్య॑సో నః .
అథా॒ హి తే॒ మద॒ ఆ సో॑మ॒ మన్యే॑ రే॒వాఀ ఇ॑వ॒ ప్ర చ॑రా పు॒ష్టిమచ్ఛ॑ .. 8.048.06
ఇ॒షి॒రేణ॑ తే॒ మన॑సా సు॒తస్య॑ భక్షీ॒మహి॒ పిత్ర్య॑స్యేవ రా॒యః .
సోమ॑ రాజ॒న్ప్ర ణ॒ ఆయూం॑షి తారీ॒రహా॑నీవ॒ సూర్యో॑ వాస॒రాణి॑ .. 8.048.07
సోమ॑ రాజన్మృ॒ళయా॑ నః స్వ॒స్తి తవ॑ స్మసి వ్ర॒త్యా॒3॒॑స్తస్య॑ విద్ధి .
అల॑ర్తి॒ దక్ష॑ ఉ॒త మ॒న్యురిం॑దో॒ మా నో॑ అ॒ర్యో అ॑నుకా॒మం పరా॑ దాః .. 8.048.08
త్వం హి న॑స్త॒న్వః॑ సోమ గో॒పా గాత్రే॑గాత్రే నిష॒సత్థా॑ నృ॒చక్షాః॑ .
యత్తే॑ వ॒యం ప్ర॑మి॒నామ॑ వ్ర॒తాని॒ స నో॑ మృళ సుష॒ఖా దే॑వ॒ వస్యః॑ .. 8.048.09
ఋ॒దూ॒దరే॑ణ॒ సఖ్యా॑ సచేయ॒ యో మా॒ న రిష్యే॑ద్ధర్యశ్వ పీ॒తః .
అ॒యం యః సోమో॒ న్యధా॑య్య॒స్మే తస్మా॒ ఇంద్రం॑ ప్ర॒తిర॑మే॒మ్యాయుః॑ .. 8.048.10
అప॒ త్యా అ॑స్థు॒రని॑రా॒ అమీ॑వా॒ నిర॑త్రసం॒తమి॑షీచీ॒రభై॑షుః .
ఆ సోమో॑ అ॒స్మాఀ అ॑రుహ॒ద్విహా॑యా॒ అగ॑న్మ॒ యత్ర॑ ప్రతి॒రంత॒ ఆయుః॑ .. 8.048.11
యో న॒ ఇందుః॑ పితరో హృ॒త్సు పీ॒తోఽమ॑ర్త్యో॒ మర్త్యా॑ఀ ఆవి॒వేశ॑ .
తస్మై॒ సోమా॑య హ॒విషా॑ విధేమ మృళీ॒కే అ॑స్య సుమ॒తౌ స్యా॑మ .. 8.048.12
త్వం సో॑మ పి॒తృభిః॑ సంవిదా॒నోఽను॒ ద్యావా॑పృథి॒వీ ఆ త॑తంథ .
తస్మై॑ త ఇందో హ॒విషా॑ విధేమ వ॒యం స్యా॑మ॒ పత॑యో రయీ॒ణాం .. 8.048.13
త్రాతా॑రో దేవా॒ అధి॑ వోచతా నో॒ మా నో॑ ని॒ద్రా ఈ॑శత॒ మోత జల్పిః॑ .
వ॒యం సోమ॑స్య వి॒శ్వహ॑ ప్రి॒యాసః॑ సు॒వీరా॑సో వి॒దథ॒మా వ॑దేమ .. 8.048.14
త్వం నః॑ సోమ వి॒శ్వతో॑ వయో॒ధాస్త్వం స్వ॒ర్విదా వి॑శా నృ॒చక్షాః॑ .
త్వం న॑ ఇంద ఊ॒తిభిః॑ స॒జోషాః॑ పా॒హి ప॒శ్చాతా॑దు॒త వా॑ పు॒రస్తా॑త్ .. 8.048.15

అ॒భి ప్ర వః॑ సు॒రాధ॑స॒మింద్ర॑మర్చ॒ యథా॑ వి॒దే .
యో జ॑రి॒తృభ్యో॑ మ॒ఘవా॑ పురూ॒వసుః॑ స॒హస్రే॑ణేవ॒ శిక్ష॑తి .. 8.049.01
శ॒తానీ॑కేవ॒ ప్ర జి॑గాతి ధృష్ణు॒యా హంతి॑ వృ॒త్రాణి॑ దా॒శుషే॑ .
గి॒రేరి॑వ॒ ప్ర రసా॑ అస్య పిన్విరే॒ దత్రా॑ణి పురు॒భోజ॑సః .. 8.049.02
ఆ త్వా॑ సు॒తాస॒ ఇంద॑వో॒ మదా॒ య ఇం॑ద్ర గిర్వణః .
ఆపో॒ న వ॑జ్రి॒న్నన్వో॒క్యం1॒॑ సరః॑ పృ॒ణంతి॑ శూర॒ రాధ॑సే .. 8.049.03
అ॒నే॒హసం॑ ప్ర॒తర॑ణం వి॒వక్ష॑ణం॒ మధ్వః॒ స్వాది॑ష్ఠమీం పిబ .
ఆ యథా॑ మందసా॒నః కి॒రాసి॑ నః॒ ప్ర క్షు॒ద్రేవ॒ త్మనా॑ ధృ॒షత్ .. 8.049.04
ఆ నః॒ స్తోమ॒ముప॑ ద్ర॒వద్ధి॑యా॒నో అశ్వో॒ న సోతృ॑భిః .
యం తే॑ స్వధావన్స్వ॒దయం॑తి ధే॒నవ॒ ఇంద్ర॒ కణ్వే॑షు రా॒తయః॑ .. 8.049.05
ఉ॒గ్రం న వీ॒రం నమ॒సోప॑ సేదిమ॒ విభూ॑తి॒మక్షి॑తావసుం .
ఉ॒ద్రీవ॑ వజ్రిన్నవ॒తో న సిం॑చ॒తే క్షరం॑తీంద్ర ధీ॒తయః॑ .. 8.049.06
యద్ధ॑ నూ॒నం యద్వా॑ య॒జ్ఞే యద్వా॑ పృథి॒వ్యామధి॑ .
అతో॑ నో య॒జ్ఞమా॒శుభి॑ర్మహేమత ఉ॒గ్ర ఉ॒గ్రేభి॒రా గ॑హి .. 8.049.07
అ॒జి॒రాసో॒ హర॑యో॒ యే త॑ ఆ॒శవో॒ వాతా॑ ఇవ ప్రస॒క్షిణః॑ .
యేభి॒రప॑త్యం॒ మను॑షః ప॒రీయ॑సే॒ యేభి॒ర్విశ్వం॒ స్వ॑ర్దృ॒శే .. 8.049.08
ఏ॒తావ॑తస్త ఈమహ॒ ఇంద్ర॑ సు॒మ్నస్య॒ గోమ॑తః .
యథా॒ ప్రావో॑ మఘవ॒న్మేధ్యా॑తిథిం॒ యథా॒ నీపా॑తిథిం॒ ధనే॑ .. 8.049.09
యథా॒ కణ్వే॑ మఘవంత్ర॒సద॑స్యవి॒ యథా॑ ప॒క్థే దశ॑వ్రజే .
యథా॒ గోశ॑ర్యే॒ అస॑నోరృ॒జిశ్వ॒నీంద్ర॒ గోమ॒ద్ధిర॑ణ్యవత్ .. 8.049.10

ప్ర సు శ్రు॒తం సు॒రాధ॑స॒మర్చా॑ శ॒క్రమ॒భిష్ట॑యే .
యః సు॑న్వ॒తే స్తు॑వ॒తే కామ్యం॒ వసు॑ స॒హస్రే॑ణేవ॒ మంహ॑తే .. 8.050.01
శ॒తానీ॑కా హే॒తయో॑ అస్య దు॒ష్టరా॒ ఇంద్ర॑స్య స॒మిషో॑ మ॒హీః .
గి॒రిర్న భు॒జ్మా మ॒ఘవ॑త్సు పిన్వతే॒ యదీం॑ సు॒తా అమం॑దిషుః .. 8.050.02
యదీం॑ సు॒తాస॒ ఇంద॑వో॒ఽభి ప్రి॒యమమం॑దిషుః .
ఆపో॒ న ధా॑యి॒ సవ॑నం మ॒ ఆ వ॑సో॒ దుఘా॑ ఇ॒వోప॑ దా॒శుషే॑ .. 8.050.03
అ॒నే॒హసం॑ వో॒ హవ॑మానమూ॒తయే॒ మధ్వః॑ క్షరంతి ధీ॒తయః॑ .
ఆ త్వా॑ వసో॒ హవ॑మానాస॒ ఇంద॑వ॒ ఉప॑ స్తో॒త్రేషు॑ దధిరే .. 8.050.04
ఆ నః॒ సోమే॑ స్వధ్వ॒ర ఇ॑యా॒నో అత్యో॒ న తో॑శతే .
యం తే॑ స్వదావ॒న్స్వదం॑తి గూ॒ర్తయః॑ పౌ॒రే ఛం॑దయసే॒ హవం॑ .. 8.050.05
ప్ర వీ॒రము॒గ్రం వివి॑చిం ధన॒స్పృతం॒ విభూ॑తిం॒ రాధ॑సో మ॒హః .
ఉ॒ద్రీవ॑ వజ్రిన్నవ॒తో వ॑సుత్వ॒నా సదా॑ పీపేథ దా॒శుషే॑ .. 8.050.06
యద్ధ॑ నూ॒నం ప॑రా॒వతి॒ యద్వా॑ పృథి॒వ్యాం ది॒వి .
యు॒జా॒న ఇం॑ద్ర॒ హరి॑భిర్మహేమత ఋ॒ష్వ ఋ॒ష్వేభి॒రా గ॑హి .. 8.050.07
ర॒థి॒రాసో॒ హర॑యో॒ యే తే॑ అ॒స్రిధ॒ ఓజో॒ వాత॑స్య॒ పిప్ర॑తి .
యేభి॒ర్ని దస్యుం॒ మను॑షో ని॒ఘోష॑యో॒ యేభిః॒ స్వః॑ ప॒రీయ॑సే .. 8.050.08
ఏ॒తావ॑తస్తే వసో వి॒ద్యామ॑ శూర॒ నవ్య॑సః .
యథా॒ ప్రావ॒ ఏత॑శం॒ కృత్వ్యే॒ ధనే॒ యథా॒ వశం॒ దశ॑వ్రజే .. 8.050.09
యథా॒ కణ్వే॑ మఘవ॒న్మేధే॑ అధ్వ॒రే దీ॒ర్ఘనీ॑థే॒ దమూ॑నసి .
యథా॒ గోశ॑ర్యే॒ అసి॑షాసో అద్రివో॒ మయి॑ గో॒త్రం హ॑రి॒శ్రియం॑ .. 8.050.10

యథా॒ మనౌ॒ సాంవ॑రణౌ॒ సోమ॑మిం॒ద్రాపి॑బః సు॒తం .
నీపా॑తిథౌ మఘవ॒న్మేధ్యా॑తిథౌ॒ పుష్టి॑గౌ॒ శ్రుష్టి॑గౌ॒ సచా॑ .. 8.051.01
పా॒ర్ష॒ద్వా॒ణః ప్రస్క॑ణ్వం॒ సమ॑సాదయ॒చ్ఛయా॑నం॒ జివ్రి॒ముద్ధి॑తం .
స॒హస్రా॑ణ్యసిషాస॒ద్గవా॒మృషి॒స్త్వోతో॒ దస్య॑వే॒ వృకః॑ .. 8.051.02
య ఉ॒క్థేభి॒ర్న విం॒ధతే॑ చి॒కిద్య ఋ॑షి॒చోద॑నః .
ఇంద్రం॒ తమచ్ఛా॑ వద॒ నవ్య॑స్యా మ॒త్యరి॑ష్యంతం॒ న భోజ॑సే .. 8.051.03
యస్మా॑ అ॒ర్కం స॒ప్తశీ॑ర్షాణమానృ॒చుస్త్రి॒ధాతు॑ముత్త॒మే ప॒దే .
స త్వి1॒॑మా విశ్వా॒ భువ॑నాని చిక్రద॒దాదిజ్జ॑నిష్ట॒ పౌంస్యం॑ .. 8.051.04
యో నో॑ దా॒తా వసూ॑నా॒మింద్రం॒ తం హూ॑మహే వ॒యం .
వి॒ద్మా హ్య॑స్య సుమ॒తిం నవీ॑యసీం గ॒మేమ॒ గోమ॑తి వ్ర॒జే .. 8.051.05
యస్మై॒ త్వం వ॑సో దా॒నాయ॒ శిక్ష॑సి॒ స రా॒యస్పోష॑మశ్నుతే .
తం త్వా॑ వ॒యం మ॑ఘవన్నింద్ర గిర్వణః సు॒తావం॑తో హవామహే .. 8.051.06
క॒దా చ॒న స్త॒రీర॑సి॒ నేంద్ర॑ సశ్చసి దా॒శుషే॑ .
ఉపో॒పేన్ను మ॑ఘవ॒న్భూయ॒ ఇన్ను తే॒ దానం॑ దే॒వస్య॑ పృచ్యతే .. 8.051.07
ప్ర యో న॑న॒క్షే అ॒భ్యోజ॑సా॒ క్రివిం॑ వ॒ధైః శుష్ణం॑ నిఘో॒షయ॑న్ .
య॒దేదస్తం॑భీత్ప్ర॒థయ॑న్న॒మూం దివ॒మాదిజ్జ॑నిష్ట॒ పార్థి॑వః .. 8.051.08
యస్యా॒యం విశ్వ॒ ఆర్యో॒ దాసః॑ శేవధి॒పా అ॒రిః .
తి॒రశ్చి॑ద॒ర్యే రుశ॑మే॒ పరీ॑రవి॒ తుభ్యేత్సో అ॑జ్యతే ర॒యిః .. 8.051.09
తు॒ర॒ణ్యవో॒ మధు॑మంతం ఘృత॒శ్చుతం॒ విప్రా॑సో అ॒ర్కమా॑నృచుః .
అ॒స్మే ర॒యిః ప॑ప్రథే॒ వృష్ణ్యం॒ శవో॒ఽస్మే సు॑వా॒నాస॒ ఇంద॑వః .. 8.051.10

యథా॒ మనౌ॒ వివ॑స్వతి॒ సోమం॑ శ॒క్రాపి॑బః సు॒తం .
యథా॑ త్రి॒తే ఛంద॑ ఇంద్ర॒ జుజో॑షస్యా॒యౌ మా॑దయసే॒ సచా॑ .. 8.052.01
పృష॑ధ్రే॒ మేధ్యే॑ మాత॒రిశ్వ॒నీంద్ర॑ సువా॒నే అమం॑దథాః .
యథా॒ సోమం॒ దశ॑శిప్రే॒ దశో॑ణ్యే॒ స్యూమ॑రశ్మా॒వృజూ॑నసి .. 8.052.02
య ఉ॒క్థా కేవ॑లా ద॒ధే యః సోమం॑ ధృషి॒తాపి॑బత్ .
యస్మై॒ విష్ణు॒స్త్రీణి॑ ప॒దా వి॑చక్ర॒మ ఉప॑ మి॒త్రస్య॒ ధర్మ॑భిః .. 8.052.03
యస్య॒ త్వమిం॑ద్ర॒ స్తోమే॑షు చా॒కనో॒ వాజే॑ వాజింఛతక్రతో .
తం త్వా॑ వ॒యం సు॒దుఘా॑మివ గో॒దుహో॑ జుహూ॒మసి॑ శ్రవ॒స్యవః॑ .. 8.052.04
యో నో॑ దా॒తా స నః॑ పి॒తా మ॒హాఀ ఉ॒గ్ర ఈ॑శాన॒కృత్ .
అయా॑మన్ను॒గ్రో మ॒ఘవా॑ పురూ॒వసు॒ర్గోరశ్వ॑స్య॒ ప్ర దా॑తు నః .. 8.052.05
యస్మై॒ త్వం వ॑సో దా॒నాయ॒ మంహ॑సే॒ స రా॒యస్పోష॑మిన్వతి .
వ॒సూ॒యవో॒ వసు॑పతిం శ॒తక్ర॑తుం॒ స్తోమై॒రింద్రం॑ హవామహే .. 8.052.06
క॒దా చ॒న ప్ర యు॑చ్ఛస్యు॒భే ని పా॑సి॒ జన్మ॑నీ .
తురీ॑యాదిత్య॒ హవ॑నం త ఇంద్రి॒యమా త॑స్థావ॒మృతం॑ ది॒వి .. 8.052.07
యస్మై॒ త్వం మ॑ఘవన్నింద్ర గిర్వణః॒ శిక్షో॒ శిక్ష॑సి దా॒శుషే॑ .
అ॒స్మాకం॒ గిర॑ ఉ॒త సు॑ష్టు॒తిం వ॑సో కణ్వ॒వచ్ఛృ॑ణుధీ॒ హవం॑ .. 8.052.08
అస్తా॑వి॒ మన్మ॑ పూ॒ర్వ్యం బ్రహ్మేంద్రా॑య వోచత .
పూ॒ర్వీరృ॒తస్య॑ బృహ॒తీర॑నూషత స్తో॒తుర్మే॒ధా అ॑సృక్షత .. 8.052.09
సమింద్రో॒ రాయో॑ బృహ॒తీర॑ధూనుత॒ సం క్షో॒ణీ సము॒ సూర్యం॑ .
సం శు॒క్రాసః॒ శుచ॑యః॒ సం గవా॑శిరః॒ సోమా॒ ఇంద్ర॑మమందిషుః .. 8.052.10

ఉ॒ప॒మం త్వా॑ మ॒ఘోనాం॒ జ్యేష్ఠం॑ చ వృష॒భాణాం॑ .
పూ॒ర్భిత్త॑మం మఘవన్నింద్ర గో॒విద॒మీశా॑నం రా॒య ఈ॑మహే .. 8.053.01
య ఆ॒యుం కుత్స॑మతిథి॒గ్వమర్ద॑యో వావృధా॒నో ది॒వేది॑వే .
తం త్వా॑ వ॒యం హర్య॑శ్వం శ॒తక్ర॑తుం వాజ॒యంతో॑ హవామహే .. 8.053.02
ఆ నో॒ విశ్వే॑షాం॒ రసం॒ మధ్వః॑ సించం॒త్వద్ర॑యః .
యే ప॑రా॒వతి॑ సున్వి॒రే జనే॒ష్వా యే అ॑ర్వా॒వతీంద॑వః .. 8.053.03
విశ్వా॒ ద్వేషాం॑సి జ॒హి చావ॒ చా కృ॑ధి॒ విశ్వే॑ సన్వం॒త్వా వసు॑ .
శీష్టే॑షు చిత్తే మది॒రాసో॑ అం॒శవో॒ యత్రా॒ సోమ॑స్య తృం॒పసి॑ .. 8.053.04
ఇంద్ర॒ నేదీ॑య॒ ఏది॑హి మి॒తమే॑ధాభిరూ॒తిభిః॑ .
ఆ శం॑తమ॒ శంత॑మాభిర॒భిష్టి॑భి॒రా స్వా॑పే స్వా॒పిభిః॑ .. 8.053.05
ఆ॒జి॒తురం॒ సత్ప॑తిం వి॒శ్వచ॑ర్షణిం కృ॒ధి ప్ర॒జాస్వాభ॑గం .
ప్ర సూ తి॑రా॒ శచీ॑భి॒ర్యే త॑ ఉ॒క్థినః॒ క్రతుం॑ పున॒త ఆ॑ను॒షక్ .. 8.053.06
యస్తే॒ సాధి॒ష్ఠోఽవ॑సే॒ తే స్యా॑మ॒ భరే॑షు తే .
వ॒యం హోత్రా॑భిరు॒త దే॒వహూ॑తిభిః సస॒వాంసో॑ మనామహే .. 8.053.07
అ॒హం హి తే॑ హరివో॒ బ్రహ్మ॑ వాజ॒యురా॒జిం యామి॒ సదో॒తిభిః॑ .
త్వామిదే॒వ తమమే॒ సమ॑శ్వ॒యుర్గ॒వ్యురగ్రే॑ మథీ॒నాం .. 8.053.08

ఏ॒తత్త॑ ఇంద్ర వీ॒ర్యం॑ గీ॒ర్భిర్గృ॒ణంతి॑ కా॒రవః॑ .
తే స్తోభం॑త॒ ఊర్జ॑మావన్ఘృత॒శ్చుతం॑ పౌ॒రాసో॑ నక్షంధీ॒తిభిః॑ .. 8.054.01
నక్షం॑త॒ ఇంద్ర॒మవ॑సే సుకృ॒త్యయా॒ యేషాం॑ సు॒తేషు॒ మంద॑సే .
యథా॑ సంవ॒ర్తే అమ॑దో॒ యథా॑ కృ॒శ ఏ॒వాస్మే ఇం॑ద్ర మత్స్వ .. 8.054.02
ఆ నో॒ విశ్వే॑ స॒జోష॑సో॒ దేవా॑సో॒ గంత॒నోప॑ నః .
వస॑వో రు॒ద్రా అవ॑సే న॒ ఆ గ॑మంఛృ॒ణ్వంతు॑ మ॒రుతో॒ హవం॑ .. 8.054.03
పూ॒షా విష్ణు॒ర్హవ॑నం మే॒ సర॑స్వ॒త్యవం॑తు స॒ప్త సింధ॑వః .
ఆపో॒ వాతః॒ పర్వ॑తాసో॒ వన॒స్పతిః॑ శృ॒ణోతు॑ పృథి॒వీ హవం॑ .. 8.054.04
యదిం॑ద్ర॒ రాధో॒ అస్తి॑ తే॒ మాఘో॑నం మఘవత్తమ .
తేన॑ నో బోధి సధ॒మాద్యో॑ వృ॒ధే భగో॑ దా॒నాయ॑ వృత్రహన్ .. 8.054.05
ఆజి॑పతే నృపతే॒ త్వమిద్ధి నో॒ వాజ॒ ఆ వ॑క్షి సుక్రతో .
వీ॒తీ హోత్రా॑భిరు॒త దే॒వవీ॑తిభిః సస॒వాంసో॒ వి శృ॑ణ్విరే .. 8.054.06
సంతి॒ హ్య1॒॑ర్య ఆ॒శిష॒ ఇంద్ర॒ ఆయు॒ర్జనా॑నాం .
అ॒స్మాన్న॑క్షస్వ మఘవ॒న్నుపావ॑సే ధు॒క్షస్వ॑ పి॒ప్యుషీ॒మిషం॑ .. 8.054.07
వ॒యం త॑ ఇంద్ర॒ స్తోమే॑భిర్విధేమ॒ త్వమ॒స్మాకం॑ శతక్రతో .
మహి॑ స్థూ॒రం శ॑శ॒యం రాధో॒ అహ్ర॑యం॒ ప్రస్క॑ణ్వాయ॒ ని తో॑శయ .. 8.054.08

భూరీదింద్ర॑స్య వీ॒ర్యం1॒॑ వ్యఖ్య॑మ॒భ్యాయ॑తి .
రాధ॑స్తే దస్యవే వృక .. 8.055.01
శ॒తం శ్వే॒తాస॑ ఉ॒క్షణో॑ ది॒వి తారో॒ న రో॑చంతే .
మ॒హ్నా దివం॒ న త॑స్తభుః .. 8.055.02
శ॒తం వే॒ణూంఛ॒తం శునః॑ శ॒తం చర్మా॑ణి మ్లా॒తాని॑ .
శ॒తం మే॑ బల్బజస్తు॒కా అరు॑షీణాం॒ చతుః॑శతం .. 8.055.03
సు॒దే॒వాః స్థ॑ కాణ్వాయనా॒ వయో॑వయో విచ॒రంతః॑ .
అశ్వా॑సో॒ న చం॑క్రమత .. 8.055.04
ఆదిత్సా॒ప్తస్య॑ చర్కిర॒న్నానూ॑నస్య॒ మహి॒ శ్రవః॑ .
శ్యావీ॑రతిధ్వ॒సన్ప॒థశ్చక్షు॑షా చ॒న సం॒నశే॑ .. 8.055.05

ప్రతి॑ తే దస్యవే వృక॒ రాధో॑ అద॒ర్శ్యహ్ర॑యం .
ద్యౌర్న ప్ర॑థి॒నా శవః॑ .. 8.056.01
దశ॒ మహ్యం॑ పౌతక్ర॒తః స॒హస్రా॒ దస్య॑వే॒ వృకః॑ .
నిత్యా॑ద్రా॒యో అ॑మంహత .. 8.056.02
శ॒తం మే॑ గర్ద॒భానాం॑ శ॒తమూర్ణా॑వతీనాం .
శ॒తం దా॒సాఀ అతి॒ స్రజః॑ .. 8.056.03
తత్రో॒ అపి॒ ప్రాణీ॑యత పూ॒తక్ర॑తాయై॒ వ్య॑క్తా .
అశ్వా॑నా॒మిన్న యూ॒థ్యాం॑ .. 8.056.04
అచే॑త్య॒గ్నిశ్చి॑కి॒తుర్హ॑వ్య॒వాట్ స సు॒మద్ర॑థః .
అ॒గ్నిః శు॒క్రేణ॑ శో॒చిషా॑ బృ॒హత్సూరో॑ అరోచత ది॒వి సూర్యో॑ అరోచత .. 8.056.05

యు॒వం దే॑వా॒ క్రతు॑నా పూ॒ర్వ్యేణ॑ యు॒క్తా రథే॑న తవి॒షం య॑జత్రా .
ఆగ॑చ్ఛతం నాసత్యా॒ శచీ॑భిరి॒దం తృ॒తీయం॒ సవ॑నం పిబాథః .. 8.057.01
యు॒వాం దే॒వాస్త్రయ॑ ఏకాద॒శాసః॑ స॒త్యాః స॒త్యస్య॑ దదృశే పు॒రస్తా॑త్ .
అ॒స్మాకం॑ య॒జ్ఞం సవ॑నం జుషా॒ణా పా॒తం సోమ॑మశ్వినా॒ దీద్య॑గ్నీ .. 8.057.02
ప॒నాయ్యం॒ తద॑శ్వినా కృ॒తం వాం॑ వృష॒భో ది॒వో రజ॑సః పృథి॒వ్యాః .
స॒హస్రం॒ శంసా॑ ఉ॒త యే గవి॑ష్టౌ॒ సర్వా॒ఀ ఇత్తాఀ ఉప॑ యాతా॒ పిబ॑ధ్యై .. 8.057.03
అ॒యం వాం॑ భా॒గో నిహి॑తో యజత్రే॒మా గిరో॑ నాస॒త్యోప॑ యాతం .
పిబ॑తం॒ సోమం॒ మధు॑మంతమ॒స్మే ప్ర దా॒శ్వాంస॑మవతం॒ శచీ॑భిః .. 8.057.04

యమృ॒త్విజో॑ బహు॒ధా క॒ల్పయం॑తః॒ సచే॑తసో య॒జ్ఞమి॒మం వహం॑తి .
యో అ॑నూచా॒నో బ్రా॑హ్మ॒ణో యు॒క్త ఆ॑సీ॒త్కా స్వి॒త్తత్ర॒ యజ॑మానస్య సం॒విత్ .. 8.058.01
ఏక॑ ఏ॒వాగ్నిర్బ॑హు॒ధా సమి॑ద్ధ॒ ఏకః॒ సూర్యో॒ విశ్వ॒మను॒ ప్రభూ॑తః .
ఏకై॒వోషాః సర్వ॑మి॒దం వి భా॒త్యేకం॒ వా ఇ॒దం వి బ॑భూవ॒ సర్వం॑ .. 8.058.02
జ్యోతి॑ష్మంతం కేతు॒మంతం॑ త్రిచ॒క్రం సు॒ఖం రథం॑ సు॒షదం॒ భూరి॑వారం .
చి॒త్రామ॑ఘా॒ యస్య॒ యోగే॑ఽధిజజ్ఞే॒ తం వాం॑ హు॒వే అతి॑ రిక్తం॒ పిబ॑ధ్యై .. 8.058.03

ఇ॒మాని॑ వాం భాగ॒ధేయా॑ని సిస్రత॒ ఇంద్రా॑వరుణా॒ ప్ర మ॒హే సు॒తేషు॑ వాం .
య॒జ్ఞేయ॑జ్ఞే హ॒ సవ॑నా భుర॒ణ్యథో॒ యత్సు॑న్వ॒తే యజ॑మానాయ॒ శిక్ష॑థః .. 8.059.01
ని॒ష్షిధ్వ॑రీ॒రోష॑ధీ॒రాప॑ ఆస్తా॒మింద్రా॑వరుణా మహి॒మాన॒మాశ॑త .
యా సిస్ర॑తూ॒ రజ॑సః పా॒రే అధ్వ॑నో॒ యయోః॒ శత్రు॒ర్నకి॒రాదే॑వ॒ ఓహ॑తే .. 8.059.02
స॒త్యం తదిం॑ద్రావరుణా కృ॒శస్య॑ వాం॒ మధ్వ॑ ఊ॒ర్మిం దు॑హతే స॒ప్త వాణీః॑ .
తాభి॑ర్దా॒శ్వాంస॑మవతం శుభస్పతీ॒ యో వా॒మద॑బ్ధో అ॒భి పాతి॒ చిత్తి॑భిః .. 8.059.03
ఘృ॒త॒ప్రుషః॒ సౌమ్యా॑ జీ॒రదా॑నవః స॒ప్త స్వసా॑రః॒ సద॑న ఋ॒తస్య॑ .
యా హ॑ వామింద్రావరుణా ఘృత॒శ్చుత॒స్తాభి॑ర్ధత్తం॒ యజ॑మానాయ శిక్షతం .. 8.059.04
అవో॑చామ మహ॒తే సౌభ॑గాయ స॒త్యం త్వే॒షాభ్యాం॑ మహి॒మాన॑మింద్రి॒యం .
అ॒స్మాన్స్విం॑ద్రావరుణా ఘృత॒శ్చుత॒స్త్రిభిః॑ సా॒ప్తేభి॑రవతం శుభస్పతీ .. 8.059.05
ఇంద్రా॑వరుణా॒ యదృ॒షిభ్యో॑ మనీ॒షాం వా॒చో మ॒తిం శ్రు॒తమ॑దత్త॒మగ్రే॑ .
యాని॒ స్థానా॑న్యసృజంత॒ ధీరా॑ య॒జ్ఞం త॑న్వా॒నాస్తప॑సా॒భ్య॑పశ్యం .. 8.059.06
ఇంద్రా॑వరుణా సౌమన॒సమదృ॑ప్తం రా॒యస్పోషం॒ యజ॑మానేషు ధత్తం .
ప్ర॒జాం పు॒ష్టిం భూ॑తిమ॒స్మాసు॑ ధత్తం దీర్ఘాయు॒త్వాయ॒ ప్ర తి॑రతం న॒ ఆయుః॑ .. 8.059.07

అగ్న॒ ఆ యా॑హ్య॒గ్నిభి॒ర్హోతా॑రం త్వా వృణీమహే .
ఆ త్వామ॑నక్తు॒ ప్రయ॑తా హ॒విష్మ॑తీ॒ యజి॑ష్ఠం బ॒ర్హిరా॒సదే॑ .. 8.060.01
అచ్ఛా॒ హి త్వా॑ సహసః సూనో అంగిరః॒ స్రుచ॒శ్చరం॑త్యధ్వ॒రే .
ఊ॒ర్జో నపా॑తం ఘృ॒తకే॑శమీమహే॒ఽగ్నిం య॒జ్ఞేషు॑ పూ॒ర్వ్యం .. 8.060.02
అగ్నే॑ క॒విర్వే॒ధా అ॑సి॒ హోతా॑ పావక॒ యక్ష్యః॑ .
మం॒ద్రో యజి॑ష్ఠో అధ్వ॒రేష్వీడ్యో॒ విప్రే॑భిః శుక్ర॒ మన్మ॑భిః .. 8.060.03
అద్రో॑ఘ॒మా వ॑హోశ॒తో య॑విష్ఠ్య దే॒వాఀ అ॑జస్ర వీ॒తయే॑ .
అ॒భి ప్రయాం॑సి॒ సుధి॒తా వ॑సో గహి॒ మంద॑స్వ ధీ॒తిభి॑ర్హి॒తః .. 8.060.04
త్వమిత్స॒ప్రథా॑ అ॒స్యగ్నే॑ త్రాతరృ॒తస్క॒విః .
త్వాం విప్రా॑సః సమిధాన దీదివ॒ ఆ వి॑వాసంతి వే॒ధసః॑ .. 8.060.05
శోచా॑ శోచిష్ఠ దీది॒హి వి॒శే మయో॒ రాస్వ॑ స్తో॒త్రే మ॒హాఀ అ॑సి .
దే॒వానాం॒ శర్మ॒న్మమ॑ సంతు సూ॒రయః॑ శత్రూ॒షాహః॑ స్వ॒గ్నయః॑ .. 8.060.06
యథా॑ చిద్వృ॒ద్ధమ॑త॒సమగ్నే॑ సం॒జూర్వ॑సి॒ క్షమి॑ .
ఏ॒వా ద॑హ మిత్రమహో॒ యో అ॑స్మ॒ధ్రుగ్దు॒ర్మన్మా॒ కశ్చ॒ వేన॑తి .. 8.060.07
మా నో॒ మర్తా॑య రి॒పవే॑ రక్ష॒స్వినే॒ మాఘశం॑సాయ రీరధః .
అస్రే॑ధద్భిస్త॒రణి॑భిర్యవిష్ఠ్య శి॒వేభిః॑ పాహి పా॒యుభిః॑ .. 8.060.08
పా॒హి నో॑ అగ్న॒ ఏక॑యా పా॒హ్యు1॒॑త ద్వి॒తీయ॑యా .
పా॒హి గీ॒ర్భిస్తి॒సృభి॑రూర్జాం పతే పా॒హి చ॑త॒సృభి॑ర్వసో .. 8.060.09
పా॒హి విశ్వ॑స్మాద్ర॒క్షసో॒ అరా॑వ్ణః॒ ప్ర స్మ॒ వాజే॑షు నోఽవ .
త్వామిద్ధి నేది॑ష్ఠం దే॒వతా॑తయ ఆ॒పిం నక్షా॑మహే వృ॒ధే .. 8.060.10
ఆ నో॑ అగ్నే వయో॒వృధం॑ ర॒యిం పా॑వక॒ శంస్యం॑ .
రాస్వా॑ చ న ఉపమాతే పురు॒స్పృహం॒ సునీ॑తీ॒ స్వయ॑శస్తరం .. 8.060.11
యేన॒ వంసా॑మ॒ పృత॑నాసు॒ శర్ధ॑త॒స్తరం॑తో అ॒ర్య ఆ॒దిశః॑ .
స త్వం నో॑ వర్ధ॒ ప్రయ॑సా శచీవసో॒ జిన్వా॒ ధియో॑ వసు॒విదః॑ .. 8.060.12
శిశా॑నో వృష॒భో య॑థా॒గ్నిః శృంగే॒ దవి॑ధ్వత్ .
తి॒గ్మా అ॑స్య॒ హన॑వో॒ న ప్ర॑తి॒ధృషే॑ సు॒జంభః॒ సహ॑సో య॒హుః .. 8.060.13
న॒హి తే॑ అగ్నే వృషభ ప్రతి॒ధృషే॒ జంభా॑సో॒ యద్వి॒తిష్ఠ॑సే .
స త్వం నో॑ హోతః॒ సుహు॑తం హ॒విష్కృ॑ధి॒ వంస్వా॑ నో॒ వార్యా॑ పు॒రు .. 8.060.14
శేషే॒ వనే॑షు మా॒త్రోః సం త్వా॒ మర్తా॑స ఇంధతే .
అతం॑ద్రో హ॒వ్యా వ॑హసి హవి॒ష్కృత॒ ఆదిద్దే॒వేషు॑ రాజసి .. 8.060.15
స॒ప్త హోతా॑ర॒స్తమిదీ॑ళతే॒ త్వాగ్నే॑ సు॒త్యజ॒మహ్ర॑యం .
భి॒నత్స్యద్రిం॒ తప॑సా॒ వి శో॒చిషా॒ ప్రాగ్నే॑ తిష్ఠ॒ జనా॒ఀ అతి॑ .. 8.060.16
అ॒గ్నిమ॑గ్నిం వో॒ అధ్రి॑గుం హు॒వేమ॑ వృ॒క్తబ॑ర్హిషః .
అ॒గ్నిం హి॒తప్ర॑యసః శశ్వ॒తీష్వా హోతా॑రం చర్షణీ॒నాం .. 8.060.17
కేతే॑న॒ శర్మ॑న్సచతే సుషా॒మణ్యగ్నే॒ తుభ్యం॑ చికి॒త్వనా॑ .
ఇ॒ష॒ణ్యయా॑ నః పురు॒రూప॒మా భ॑ర॒ వాజం॒ నేది॑ష్ఠమూ॒తయే॑ .. 8.060.18
అగ్నే॒ జరి॑తర్వి॒శ్పతి॑స్తేపా॒నో దే॑వ ర॒క్షసః॑ .
అప్రో॑షివాన్గృ॒హప॑తిర్మ॒హాఀ అ॑సి ది॒వస్పా॒యుర్దు॑రోణ॒యుః .. 8.060.19
మా నో॒ రక్ష॒ ఆ వే॑శీదాఘృణీవసో॒ మా యా॒తుర్యా॑తు॒మావ॑తాం .
ప॒రో॒గ॒వ్యూ॒త్యని॑రా॒మప॒ క్షుధ॒మగ్నే॒ సేధ॑ రక్ష॒స్వినః॑ .. 8.060.20

ఉ॒భయం॑ శృ॒ణవ॑చ్చ న॒ ఇంద్రో॑ అ॒ర్వాగి॒దం వచః॑ .
స॒త్రాచ్యా॑ మ॒ఘవా॒ సోమ॑పీతయే ధి॒యా శవి॑ష్ఠ॒ ఆ గ॑మత్ .. 8.061.01
తం హి స్వ॒రాజం॑ వృష॒భం తమోజ॑సే ధి॒షణే॑ నిష్టత॒క్షతుః॑ .
ఉ॒తోప॒మానాం॑ ప్రథ॒మో ని షీ॑దసి॒ సోమ॑కామం॒ హి తే॒ మనః॑ .. 8.061.02
ఆ వృ॑షస్వ పురూవసో సు॒తస్యేం॒ద్రాంధ॑సః .
వి॒ద్మా హి త్వా॑ హరివః పృ॒త్సు సా॑స॒హిమధృ॑ష్టం చిద్దధృ॒ష్వణిం॑ .. 8.061.03
అప్రా॑మిసత్య మఘవం॒తథేద॑స॒దింద్ర॒ క్రత్వా॒ యథా॒ వశః॑ .
స॒నేమ॒ వాజం॒ తవ॑ శిప్రి॒న్నవ॑సా మ॒క్షూ చి॒ద్యంతో॑ అద్రివః .. 8.061.04
శ॒గ్ధ్యూ॒3॒॑ షు శ॑చీపత॒ ఇంద్ర॒ విశ్వా॑భిరూ॒తిభిః॑ .
భగం॒ న హి త్వా॑ య॒శసం॑ వసు॒విద॒మను॑ శూర॒ చరా॑మసి .. 8.061.05
పౌ॒రో అశ్వ॑స్య పురు॒కృద్గవా॑మ॒స్యుత్సో॑ దేవ హిర॒ణ్యయః॑ .
నకి॒ర్హి దానం॑ పరి॒మర్ధి॑ష॒త్త్వే యద్య॒ద్యామి॒ తదా భ॑ర .. 8.061.06
త్వం హ్యేహి॒ చేర॑వే వి॒దా భగం॒ వసు॑త్తయే .
ఉద్వా॑వృషస్వ మఘవ॒న్గవి॑ష్టయ॒ ఉదిం॒ద్రాశ్వ॑మిష్టయే .. 8.061.07
త్వం పు॒రూ స॒హస్రా॑ణి శ॒తాని॑ చ యూ॒థా దా॒నాయ॑ మంహసే .
ఆ పు॑రంద॒రం చ॑కృమ॒ విప్ర॑వచస॒ ఇంద్రం॒ గాయం॒తోఽవ॑సే .. 8.061.08
అ॒వి॒ప్రో వా॒ యదవి॑ధ॒ద్విప్రో॑ వేంద్ర తే॒ వచః॑ .
స ప్ర మ॑మందత్త్వా॒యా శ॑తక్రతో॒ ప్రాచా॑మన్యో॒ అహం॑సన .. 8.061.09
ఉ॒గ్రబా॑హుర్మ్రక్ష॒కృత్వా॑ పురంద॒రో యది॑ మే శృ॒ణవ॒ద్ధవం॑ .
వ॒సూ॒యవో॒ వసు॑పతిం శ॒తక్ర॑తుం॒ స్తోమై॒రింద్రం॑ హవామహే .. 8.061.10
న పా॒పాసో॑ మనామహే॒ నారా॑యాసో॒ న జళ్హ॑వః .
యదిన్న్వింద్రం॒ వృష॑ణం॒ సచా॑ సు॒తే సఖా॑యం కృ॒ణవా॑మహై .. 8.061.11
ఉ॒గ్రం యు॑యుజ్మ॒ పృత॑నాసు సాస॒హిమృ॒ణకా॑తి॒మదా॑భ్యం .
వేదా॑ భృ॒మం చి॒త్సని॑తా ర॒థీత॑మో వా॒జినం॒ యమిదూ॒ నశ॑త్ .. 8.061.12
యత॑ ఇంద్ర॒ భయా॑మహే॒ తతో॑ నో॒ అభ॑యం కృధి .
మఘ॑వంఛ॒గ్ధి తవ॒ తన్న॑ ఊ॒తిభి॒ర్వి ద్విషో॒ వి మృధో॑ జహి .. 8.061.13
త్వం హి రా॑ధస్పతే॒ రాధ॑సో మ॒హః క్షయ॒స్యాసి॑ విధ॒తః .
తం త్వా॑ వ॒యం మ॑ఘవన్నింద్ర గిర్వణః సు॒తావం॑తో హవామహే .. 8.061.14
ఇంద్రః॒ స్పళు॒త వృ॑త్ర॒హా ప॑ర॒స్పా నో॒ వరే॑ణ్యః .
స నో॑ రక్షిషచ్చర॒మం స మ॑ధ్య॒మం స ప॒శ్చాత్పా॑తు నః పు॒రః .. 8.061.15
త్వం నః॑ ప॒శ్చాద॑ధ॒రాదు॑త్త॒రాత్పు॒ర ఇంద్ర॒ ని పా॑హి వి॒శ్వతః॑ .
ఆ॒రే అ॒స్మత్కృ॑ణుహి॒ దైవ్యం॑ భ॒యమా॒రే హే॒తీరదే॑వీః .. 8.061.16
అ॒ద్యాద్యా॒ శ్వఃశ్వ॒ ఇంద్ర॒ త్రాస్వ॑ ప॒రే చ॑ నః .
విశ్వా॑ చ నో జరి॒తౄన్స॑త్పతే॒ అహా॒ దివా॒ నక్తం॑ చ రక్షిషః .. 8.061.17
ప్ర॒భం॒గీ శూరో॑ మ॒ఘవా॑ తు॒వీమ॑ఘః॒ సమ్మి॑శ్లో వి॒ర్యా॑య॒ కం .
ఉ॒భా తే॑ బా॒హూ వృష॑ణా శతక్రతో॒ ని యా వజ్రం॑ మిమి॒క్షతుః॑ .. 8.061.18

ప్రో అ॑స్మా॒ ఉప॑స్తుతిం॒ భర॑తా॒ యజ్జుజో॑షతి .
ఉ॒క్థైరింద్ర॑స్య॒ మాహి॑నం॒ వయో॑ వర్ధంతి సో॒మినో॑ భ॒ద్రా ఇంద్ర॑స్య రా॒తయః॑ .. 8.062.01
అ॒యు॒జో అస॑మో॒ నృభి॒రేకః॑ కృ॒ష్టీర॒యాస్యః॑ .
పూ॒ర్వీరతి॒ ప్ర వా॑వృధే॒ విశ్వా॑ జా॒తాన్యోజ॑సా భ॒ద్రా ఇంద్ర॑స్య రా॒తయః॑ .. 8.062.02
అహి॑తేన చి॒దర్వ॑తా జీ॒రదా॑నుః సిషాసతి .
ప్ర॒వాచ్య॑మింద్ర॒ తత్తవ॑ వీ॒ర్యా॑ణి కరిష్య॒తో భ॒ద్రా ఇంద్ర॑స్య రా॒తయః॑ .. 8.062.03
ఆ యా॑హి కృ॒ణవా॑మ త॒ ఇంద్ర॒ బ్రహ్మా॑ణి॒ వర్ధ॑నా .
యేభిః॑ శవిష్ఠ చా॒కనో॑ భ॒ద్రమి॒హ శ్ర॑వస్య॒తే భ॒ద్రా ఇంద్ర॑స్య రా॒తయః॑ .. 8.062.04
ధృ॒ష॒తశ్చి॑ద్ధృ॒షన్మనః॑ కృ॒ణోషీం॑ద్ర॒ యత్త్వం .
తీ॒వ్రైః సోమైః॑ సపర్య॒తో నమో॑భిః ప్రతి॒భూష॑తో భ॒ద్రా ఇంద్ర॑స్య రా॒తయః॑ .. 8.062.05
అవ॑ చష్ట॒ ఋచీ॑షమోఽవ॒తాఀ ఇ॑వ॒ మాను॑షః .
జు॒ష్ట్వీ దక్ష॑స్య సో॒మినః॒ సఖా॑యం కృణుతే॒ యుజం॑ భ॒ద్రా ఇంద్ర॑స్య రా॒తయః॑ .. 8.062.06
విశ్వే॑ త ఇంద్ర వీ॒ర్యం॑ దే॒వా అను॒ క్రతుం॑ దదుః .
భువో॒ విశ్వ॑స్య॒ గోప॑తిః పురుష్టుత భ॒ద్రా ఇంద్ర॑స్య రా॒తయః॑ .. 8.062.07
గృ॒ణే తదిం॑ద్ర తే॒ శవ॑ ఉప॒మం దే॒వతా॑తయే .
యద్ధంసి॑ వృ॒త్రమోజ॑సా శచీపతే భ॒ద్రా ఇంద్ర॑స్య రా॒తయః॑ .. 8.062.08
సమ॑నేవ వపుష్య॒తః కృ॒ణవ॒న్మాను॑షా యు॒గా .
వి॒దే తదింద్ర॒శ్చేత॑న॒మధ॑ శ్రు॒తో భ॒ద్రా ఇంద్ర॑స్య రా॒తయః॑ .. 8.062.09
ఉజ్జా॒తమిం॑ద్ర తే॒ శవ॒ ఉత్త్వాముత్తవ॒ క్రతుం॑ .
భూరి॑గో॒ భూరి॑ వావృధు॒ర్మఘ॑వం॒తవ॒ శర్మ॑ణి భ॒ద్రా ఇంద్ర॑స్య రా॒తయః॑ .. 8.062.10
అ॒హం చ॒ త్వం చ॑ వృత్రహ॒న్సం యు॑జ్యావ స॒నిభ్య॒ ఆ .
అ॒రా॒తీ॒వా చి॑దద్రి॒వోఽను॑ నౌ శూర మంసతే భ॒ద్రా ఇంద్ర॑స్య రా॒తయః॑ .. 8.062.11
స॒త్యమిద్వా ఉ॒ తం వ॒యమింద్రం॑ స్తవామ॒ నానృ॑తం .
మ॒హాఀ అసు॑న్వతో వ॒ధో భూరి॒ జ్యోతీం॑షి సున్వ॒తో భ॒ద్రా ఇంద్ర॑స్య రా॒తయః॑ .. 8.062.12

స పూ॒ర్వ్యో మ॒హానాం॑ వే॒నః క్రతు॑భిరానజే .
యస్య॒ ద్వారా॒ మను॑ష్పి॒తా దే॒వేషు॒ ధియ॑ ఆన॒జే .. 8.063.01
ది॒వో మానం॒ నోత్స॑ద॒న్సోమ॑పృష్ఠాసో॒ అద్ర॑యః .
ఉ॒క్థా బ్రహ్మ॑ చ॒ శంస్యా॑ .. 8.063.02
స వి॒ద్వాఀ అంగి॑రోభ్య॒ ఇంద్రో॒ గా అ॑వృణో॒దప॑ .
స్తు॒షే తద॑స్య॒ పౌంస్యం॑ .. 8.063.03
స ప్ర॒త్నథా॑ కవివృ॒ధ ఇంద్రో॑ వా॒కస్య॑ వ॒క్షణిః॑ .
శి॒వో అ॒ర్కస్య॒ హోమ॑న్యస్మ॒త్రా గం॒త్వవ॑సే .. 8.063.04
ఆదూ॒ ను తే॒ అను॒ క్రతుం॒ స్వాహా॒ వర॑స్య॒ యజ్య॑వః .
శ్వా॒త్రమ॒ర్కా అ॑నూష॒తేంద్ర॑ గో॒త్రస్య॑ దా॒వనే॑ .. 8.063.05
ఇంద్రే॒ విశ్వా॑ని వీ॒ర్యా॑ కృ॒తాని॒ కర్త్వా॑ని చ .
యమ॒ర్కా అ॑ధ్వ॒రం వి॒దుః .. 8.063.06
యత్పాంచ॑జన్యయా వి॒శేంద్రే॒ ఘోషా॒ అసృ॑క్షత .
అస్తృ॑ణాద్బ॒ర్హణా॑ వి॒పో॒3॒॑ఽర్యో మాన॑స్య॒ స క్షయః॑ .. 8.063.07
ఇ॒యము॑ తే॒ అను॑ష్టుతిశ్చకృ॒షే తాని॒ పౌంస్యా॑ .
ప్రావ॑శ్చ॒క్రస్య॑ వర్త॒నిం .. 8.063.08
అ॒స్య వృష్ణో॒ వ్యోద॑న ఉ॒రు క్ర॑మిష్ట జీ॒వసే॑ .
యవం॒ న ప॒శ్వ ఆ ద॑దే .. 8.063.09
తద్దధా॑నా అవ॒స్యవో॑ యు॒ష్మాభి॒ర్దక్ష॑పితరః .
స్యామ॑ మ॒రుత్వ॑తో వృ॒ధే .. 8.063.10
బళృ॒త్వియా॑య॒ ధామ్న॒ ఋక్వ॑భిః శూర నోనుమః .
జేషా॑మేంద్ర॒ త్వయా॑ యు॒జా .. 8.063.11
అ॒స్మే రు॒ద్రా మే॒హనా॒ పర్వ॑తాసో వృత్ర॒హత్యే॒ భర॑హూతౌ స॒జోషాః॑ .
యః శంస॑తే స్తువ॒తే ధాయి॑ ప॒జ్ర ఇంద్ర॑జ్యేష్ఠా అ॒స్మాఀ అ॑వంతు దే॒వాః .. 8.063.12

ఉత్త్వా॑ మందంతు॒ స్తోమాః॑ కృణు॒ష్వ రాధో॑ అద్రివః .
అవ॑ బ్రహ్మ॒ద్విషో॑ జహి .. 8.064.01
ప॒దా ప॒ణీఀర॑రా॒ధసో॒ ని బా॑ధస్వ మ॒హాఀ అ॑సి .
న॒హి త్వా॒ కశ్చ॒న ప్రతి॑ .. 8.064.02
త్వమీ॑శిషే సు॒తానా॒మింద్ర॒ త్వమసు॑తానాం .
త్వం రాజా॒ జనా॑నాం .. 8.064.03
ఏహి॒ ప్రేహి॒ క్షయో॑ ది॒వ్యా॒3॒॑ఘోషం॑చర్షణీ॒నాం .
ఓభే పృ॑ణాసి॒ రోద॑సీ .. 8.064.04
త్యం చి॒త్పర్వ॑తం గి॒రిం శ॒తవం॑తం సహ॒స్రిణం॑ .
వి స్తో॒తృభ్యో॑ రురోజిథ .. 8.064.05
వ॒యము॑ త్వా॒ దివా॑ సు॒తే వ॒యం నక్తం॑ హవామహే .
అ॒స్మాకం॒ కామ॒మా పృ॑ణ .. 8.064.06
క్వ1॒॑ స్య వృ॑ష॒భో యువా॑ తువి॒గ్రీవో॒ అనా॑నతః .
బ్ర॒హ్మా కస్తం స॑పర్యతి .. 8.064.07
కస్య॑ స్వి॒త్సవ॑నం॒ వృషా॑ జుజు॒ష్వాఀ అవ॑ గచ్ఛతి .
ఇంద్రం॒ క ఉ॑ స్వి॒దా చ॑కే .. 8.064.08
కం తే॑ దా॒నా అ॑సక్షత॒ వృత్ర॑హ॒న్కం సు॒వీర్యా॑ .
ఉ॒క్థే క ఉ॑ స్వి॒దంత॑మః .. 8.064.09
అ॒యం తే॒ మాను॑షే॒ జనే॒ సోమః॑ పూ॒రుషు॑ సూయతే .
తస్యేహి॒ ప్ర ద్ర॑వా॒ పిబ॑ .. 8.064.10
అ॒యం తే॑ శర్య॒ణావ॑తి సు॒షోమా॑యా॒మధి॑ ప్రి॒యః .
ఆ॒ర్జీ॒కీయే॑ మ॒దింత॑మః .. 8.064.11
తమ॒ద్య రాధ॑సే మ॒హే చారుం॒ మదా॑య॒ ఘృష్వ॑యే .
ఏహీ॑మింద్ర॒ ద్రవా॒ పిబ॑ .. 8.064.12

యదిం॑ద్ర॒ ప్రాగపా॒గుద॒ఙ్న్య॑గ్వా హూ॒యసే॒ నృభిః॑ .
ఆ యా॑హి॒ తూయ॑మా॒శుభిః॑ .. 8.065.01
యద్వా॑ ప్ర॒స్రవ॑ణే ది॒వో మా॒దయా॑సే॒ స్వ॑ర్ణరే .
యద్వా॑ సము॒ద్రే అంధ॑సః .. 8.065.02
ఆ త్వా॑ గీ॒ర్భిర్మ॒హాము॒రుం హు॒వే గామి॑వ॒ భోజ॑సే .
ఇంద్ర॒ సోమ॑స్య పీ॒తయే॑ .. 8.065.03
ఆ త॑ ఇంద్ర మహి॒మానం॒ హర॑యో దేవ తే॒ మహః॑ .
రథే॑ వహంతు॒ బిభ్ర॑తః .. 8.065.04
ఇంద్ర॑ గృణీ॒ష ఉ॑ స్తు॒షే మ॒హాఀ ఉ॒గ్ర ఈ॑శాన॒కృత్ .
ఏహి॑ నః సు॒తం పిబ॑ .. 8.065.05
సు॒తావం॑తస్త్వా వ॒యం ప్రయ॑స్వంతో హవామహే .
ఇ॒దం నో॑ బ॒ర్హిరా॒సదే॑ .. 8.065.06
యచ్చి॒ద్ధి శశ్వ॑తా॒మసీంద్ర॒ సాధా॑రణ॒స్త్వం .
తం త్వా॑ వ॒యం హ॑వామహే .. 8.065.07
ఇ॒దం తే॑ సో॒మ్యం మధ్వధు॑క్ష॒న్నద్రి॑భి॒ర్నరః॑ .
జు॒షా॒ణ ఇం॑ద్ర॒ తత్పి॑బ .. 8.065.08
విశ్వా॑ఀ అ॒ర్యో వి॑ప॒శ్చితోఽతి॑ ఖ్య॒స్తూయ॒మా గ॑హి .
అ॒స్మే ధే॑హి॒ శ్రవో॑ బృ॒హత్ .. 8.065.09
దా॒తా మే॒ పృష॑తీనాం॒ రాజా॑ హిరణ్య॒వీనాం॑ .
మా దే॑వా మ॒ఘవా॑ రిషత్ .. 8.065.10
స॒హస్రే॒ పృష॑తీనా॒మధి॑ శ్చం॒ద్రం బృ॒హత్పృ॒థు .
శు॒క్రం హిర॑ణ్య॒మా ద॑దే .. 8.065.11
నపా॑తో దు॒ర్గహ॑స్య మే స॒హస్రే॑ణ సు॒రాధ॑సః .
శ్రవో॑ దే॒వేష్వ॑క్రత .. 8.065.12

తరో॑భిర్వో వి॒దద్వ॑సు॒మింద్రం॑ స॒బాధ॑ ఊ॒తయే॑ .
బృ॒హద్గాయం॑తః సు॒తసో॑మే అధ్వ॒రే హు॒వే భరం॒ న కా॒రిణం॑ .. 8.066.01
న యం దు॒ధ్రా వరం॑తే॒ న స్థి॒రా మురో॒ మదే॑ సుశి॒ప్రమంధ॑సః .
య ఆ॒దృత్యా॑ శశమా॒నాయ॑ సున్వ॒తే దాతా॑ జరి॒త్ర ఉ॒క్థ్యం॑ .. 8.066.02
యః శ॒క్రో మృ॒క్షో అశ్వ్యో॒ యో వా॒ కీజో॑ హిర॒ణ్యయః॑ .
స ఊ॒ర్వస్య॑ రేజయ॒త్యపా॑వృతి॒మింద్రో॒ గవ్య॑స్య వృత్ర॒హా .. 8.066.03
నిఖా॑తం చి॒ద్యః పు॑రుసంభృ॒తం వసూదిద్వప॑తి దా॒శుషే॑ .
వ॒జ్రీ సు॑శి॒ప్రో హర్య॑శ్వ॒ ఇత్క॑ర॒దింద్రః॒ క్రత్వా॒ యథా॒ వశ॑త్ .. 8.066.04
యద్వా॒వంథ॑ పురుష్టుత పు॒రా చి॑చ్ఛూర నృ॒ణాం .
వ॒యం తత్త॑ ఇంద్ర॒ సం భ॑రామసి య॒జ్ఞము॒క్థం తు॒రం వచః॑ .. 8.066.05
సచా॒ సోమే॑షు పురుహూత వజ్రివో॒ మదా॑య ద్యుక్ష సోమపాః .
త్వమిద్ధి బ్ర॑హ్మ॒కృతే॒ కామ్యం॒ వసు॒ దేష్ఠః॑ సున్వ॒తే భువః॑ .. 8.066.06
వ॒యమే॑నమి॒దా హ్యోఽపీ॑పేమే॒హ వ॒జ్రిణం॑ .
తస్మా॑ ఉ అ॒ద్య స॑మ॒నా సు॒తం భ॒రా నూ॒నం భూ॑షత శ్రు॒తే .. 8.066.07
వృక॑శ్చిదస్య వార॒ణ ఉ॑రా॒మథి॒రా వ॒యునే॑షు భూషతి .
సేమం నః॒ స్తోమం॑ జుజుషా॒ణ ఆ గ॒హీంద్ర॒ ప్ర చి॒త్రయా॑ ధి॒యా .. 8.066.08
కదూ॒ న్వ1॒॑స్యాకృ॑త॒మింద్ర॑స్యాస్తి॒ పౌంస్యం॑ .
కేనో॒ ను కం॒ శ్రోమ॑తేన॒ న శు॑శ్రువే జ॒నుషః॒ పరి॑ వృత్ర॒హా .. 8.066.09
కదూ॑ మ॒హీరధృ॑ష్టా అస్య॒ తవి॑షీః॒ కదు॑ వృత్ర॒ఘ్నో అస్తృ॑తం .
ఇంద్రో॒ విశ్వా॑న్బేక॒నాటా॑ఀ అహ॒ర్దృశ॑ ఉ॒త క్రత్వా॑ ప॒ణీఀర॒భి .. 8.066.10
వ॒యం ఘా॑ తే॒ అపూ॒ర్వ్యేంద్ర॒ బ్రహ్మా॑ణి వృత్రహన్ .
పు॒రూ॒తమా॑సః పురుహూత వజ్రివో భృ॒తిం న ప్ర భ॑రామసి .. 8.066.11
పూ॒ర్వీశ్చి॒ద్ధి త్వే తు॑వికూర్మిన్నా॒శసో॒ హవం॑త ఇంద్రో॒తయః॑ .
తి॒రశ్చి॑ద॒ర్యః సవ॒నా వ॑సో గహి॒ శవి॑ష్ఠ శ్రు॒ధి మే॒ హవం॑ .. 8.066.12
వ॒యం ఘా॑ తే॒ త్వే ఇద్వింద్ర॒ విప్రా॒ అపి॑ ష్మసి .
న॒హి త్వద॒న్యః పు॑రుహూత॒ కశ్చ॒న మఘ॑వ॒న్నస్తి॑ మర్డి॒తా .. 8.066.13
త్వం నో॑ అ॒స్యా అమ॑తేరు॒త క్షు॒ధో॒3॒॑ఽభిశ॑స్తే॒రవ॑ స్పృధి .
త్వం న॑ ఊ॒తీ తవ॑ చి॒త్రయా॑ ధి॒యా శిక్షా॑ శచిష్ఠ గాతు॒విత్ .. 8.066.14
సోమ॒ ఇద్వః॑ సు॒తో అ॑స్తు॒ కల॑యో॒ మా బి॑భీతన .
అపేదే॒ష ధ్వ॒స్మాయ॑తి స్వ॒యం ఘై॒షో అపా॑యతి .. 8.066.15

త్యాన్ను క్ష॒త్రియా॒ఀ అవ॑ ఆది॒త్యాన్యా॑చిషామహే .
సు॒మృ॒ళీ॒కాఀ అ॒భిష్ట॑యే .. 8.067.01
మి॒త్రో నో॒ అత్యం॑హ॒తిం వరు॑ణః పర్షదర్య॒మా .
ఆ॒ది॒త్యాసో॒ యథా॑ వి॒దుః .. 8.067.02
తేషాం॒ హి చి॒త్రము॒క్థ్యం1॒॑ వరూ॑థ॒మస్తి॑ దా॒శుషే॑ .
ఆ॒ది॒త్యానా॑మరం॒కృతే॑ .. 8.067.03
మహి॑ వో మహ॒తామవో॒ వరు॑ణ॒ మిత్రార్య॑మన్ .
అవాం॒స్యా వృ॑ణీమహే .. 8.067.04
జీ॒వాన్నో॑ అ॒భి ధే॑త॒నాది॑త్యాసః పు॒రా హథా॑త్ .
కద్ధ॑ స్థ హవనశ్రుతః .. 8.067.05
యద్వః॑ శ్రాం॒తాయ॑ సున్వ॒తే వరూ॑థ॒మస్తి॒ యచ్ఛ॒ర్దిః .
తేనా॑ నో॒ అధి॑ వోచత .. 8.067.06
అస్తి॑ దేవా అం॒హోరు॒ర్వస్తి॒ రత్న॒మనా॑గసః .
ఆది॑త్యా॒ అద్భు॑తైనసః .. 8.067.07
మా నః॒ సేతుః॑ సిషేద॒యం మ॒హే వృ॑ణక్తు న॒స్పరి॑ .
ఇంద్ర॒ ఇద్ధి శ్రు॒తో వ॒శీ .. 8.067.08
మా నో॑ మృ॒చా రి॑పూ॒ణాం వృ॑జి॒నానా॑మవిష్యవః .
దేవా॑ అ॒భి ప్ర మృ॑క్షత .. 8.067.09
ఉ॒త త్వామ॑దితే మహ్య॒హం దే॒వ్యుప॑ బ్రువే .
సు॒మృ॒ళీ॒కామ॒భిష్ట॑యే .. 8.067.10
పర్షి॑ దీ॒నే గ॑భీ॒ర ఆఀ ఉగ్ర॑పుత్రే॒ జిఘాం॑సతః .
మాకి॑స్తో॒కస్య॑ నో రిషత్ .. 8.067.11
అ॒నే॒హో న॑ ఉరువ్రజ॒ ఉరూ॑చి॒ వి ప్రస॑ర్తవే .
కృ॒ధి తో॒కాయ॑ జీ॒వసే॑ .. 8.067.12
యే మూ॒ర్ధానః॑ క్షితీ॒నామద॑బ్ధాసః॒ స్వయ॑శసః .
వ్ర॒తా రక్షం॑తే అ॒ద్రుహః॑ .. 8.067.13
తే న॑ ఆ॒స్నో వృకా॑ణా॒మాది॑త్యాసో ము॒మోచ॑త .
స్తే॒నం బ॒ద్ధమి॑వాదితే .. 8.067.14
అపో॒ షు ణ॑ ఇ॒యం శరు॒రాది॑త్యా॒ అప॑ దుర్మ॒తిః .
అ॒స్మదే॒త్వజ॑ఘ్నుషీ .. 8.067.15
శశ్వ॒ద్ధి వః॑ సుదానవ॒ ఆది॑త్యా ఊ॒తిభి॑ర్వ॒యం .
పు॒రా నూ॒నం బు॑భు॒జ్మహే॑ .. 8.067.16
శశ్వం॑తం॒ హి ప్ర॑చేతసః ప్రతి॒యంతం॑ చి॒దేన॑సః .
దేవాః॑ కృణు॒థ జీ॒వసే॑ .. 8.067.17
తత్సు నో॒ నవ్యం॒ సన్య॑స॒ ఆది॑త్యా॒ యన్ముమో॑చతి .
బం॒ధాద్బ॒ద్ధమి॑వాదితే .. 8.067.18
నాస్మాక॑మస్తి॒ తత్తర॒ ఆది॑త్యాసో అతి॒ష్కదే॑ .
యూ॒యమ॒స్మభ్యం॑ మృళత .. 8.067.19
మా నో॑ హే॒తిర్వి॒వస్వ॑త॒ ఆది॑త్యాః కృ॒త్రిమా॒ శరుః॑ .
పు॒రా ను జ॒రసో॑ వధీత్ .. 8.067.20
వి షు ద్వేషో॒ వ్యం॑హ॒తిమాది॑త్యాసో॒ వి సంహి॑తం .
విష్వ॒గ్వి వృ॑హతా॒ రపః॑ .. 8.067.21

ఆ త్వా॒ రథం॒ యథో॒తయే॑ సు॒మ్నాయ॑ వర్తయామసి .
తు॒వి॒కూ॒ర్మిమృ॑తీ॒షహ॒మింద్ర॒ శవి॑ష్ఠ॒ సత్ప॑తే .. 8.068.01
తువి॑శుష్మ॒ తువి॑క్రతో॒ శచీ॑వో॒ విశ్వ॑యా మతే .
ఆ ప॑ప్రాథ మహిత్వ॒నా .. 8.068.02
యస్య॑ తే మహి॒నా మ॒హః పరి॑ జ్మా॒యంత॑మీ॒యతుః॑ .
హస్తా॒ వజ్రం॑ హిర॒ణ్యయం॑ .. 8.068.03
వి॒శ్వాన॑రస్య వ॒స్పతి॒మనా॑నతస్య॒ శవ॑సః .
ఏవై॑శ్చ చర్షణీ॒నామూ॒తీ హు॑వే॒ రథా॑నాం .. 8.068.04
అ॒భిష్ట॑యే స॒దావృ॑ధం॒ స్వ॑ర్మీళ్హేషు॒ యం నరః॑ .
నానా॒ హవం॑త ఊ॒తయే॑ .. 8.068.05
ప॒రోమా॑త్ర॒మృచీ॑షమ॒మింద్ర॑ము॒గ్రం సు॒రాధ॑సం .
ఈశా॑నం చి॒ద్వసూ॑నాం .. 8.068.06
తంత॒మిద్రాధ॑సే మ॒హ ఇంద్రం॑ చోదామి పీ॒తయే॑ .
యః పూ॒ర్వ్యామను॑ష్టుతి॒మీశే॑ కృష్టీ॒నాం నృ॒తుః .. 8.068.07
న యస్య॑ తే శవసాన స॒ఖ్యమా॒నంశ॒ మర్త్యః॑ .
నకిః॒ శవాం॑సి తే నశత్ .. 8.068.08
త్వోతా॑స॒స్త్వా యు॒జాప్సు సూర్యే॑ మ॒హద్ధనం॑ .
జయే॑మ పృ॒త్సు వ॑జ్రివః .. 8.068.09
తం త్వా॑ య॒జ్ఞేభి॑రీమహే॒ తం గీ॒ర్భిర్గి॑ర్వణస్తమ .
ఇంద్ర॒ యథా॑ చి॒దావి॑థ॒ వాజే॑షు పురు॒మాయ్యం॑ .. 8.068.10
యస్య॑ తే స్వా॒దు స॒ఖ్యం స్వా॒ద్వీ ప్రణీ॑తిరద్రివః .
య॒జ్ఞో వి॑తంత॒సాయ్యః॑ .. 8.068.11
ఉ॒రు ణ॑స్త॒న్వే॒3॒॑ తన॑ ఉ॒రు క్షయా॑య నస్కృధి .
ఉ॒రు ణో॑ యంధి జీ॒వసే॑ .. 8.068.12
ఉ॒రుం నృభ్య॑ ఉ॒రుం గవ॑ ఉ॒రుం రథా॑య॒ పంథాం॑ .
దే॒వవీ॑తిం మనామహే .. 8.068.13
ఉప॑ మా॒ షడ్ద్వాద్వా॒ నరః॒ సోమ॑స్య॒ హర్ష్యా॑ .
తిష్ఠం॑తి స్వాదురా॒తయః॑ .. 8.068.14
ఋ॒జ్రావిం॑ద్రో॒త ఆ ద॑దే॒ హరీ॒ ఋక్ష॑స్య సూ॒నవి॑ .
ఆ॒శ్వ॒మే॒ధస్య॒ రోహి॑తా .. 8.068.15
సు॒రథా॑ఀ ఆతిథి॒గ్వే స్వ॑భీ॒శూఀరా॒ర్క్షే .
ఆ॒శ్వ॒మే॒ధే సు॒పేశ॑సః .. 8.068.16
షళశ్వా॑ఀ ఆతిథి॒గ్వ ఇం॑ద్రో॒తే వ॒ధూమ॑తః .
సచా॑ పూ॒తక్ర॑తౌ సనం .. 8.068.17
ఐషు॑ చేత॒ద్వృష॑ణ్వత్యం॒తరృ॒జ్రేష్వరు॑షీ .
స్వ॒భీ॒శుః కశా॑వతీ .. 8.068.18
న యు॒ష్మే వా॑జబంధవో నిని॒త్సుశ్చ॒న మర్త్యః॑ .
అ॒వ॒ద్యమధి॑ దీధరత్ .. 8.068.19

ప్రప్ర॑ వస్త్రి॒ష్టుభ॒మిషం॑ మం॒దద్వీ॑రా॒యేంద॑వే .
ధి॒యా వో॑ మే॒ధసా॑తయే॒ పురం॒ధ్యా వి॑వాసతి .. 8.069.01
న॒దం వ॒ ఓద॑తీనాం న॒దం యోయు॑వతీనాం .
పతిం॑ వో॒ అఘ్న్యా॑నాం ధేనూ॒నామి॑షుధ్యసి .. 8.069.02
తా అ॑స్య॒ సూద॑దోహసః॒ సోమం॑ శ్రీణంతి॒ పృశ్న॑యః .
జన్మం॑దే॒వానాం॒ విశ॑స్త్రి॒ష్వా రో॑చ॒నే ది॒వః .. 8.069.03
అ॒భి ప్ర గోప॑తిం గి॒రేంద్ర॑మర్చ॒ యథా॑ వి॒దే .
సూ॒నుం స॒త్యస్య॒ సత్ప॑తిం .. 8.069.04
ఆ హర॑యః ససృజ్రి॒రేఽరు॑షీ॒రధి॑ బ॒ర్హిషి॑ .
యత్రా॒భి సం॒నవా॑మహే .. 8.069.05
ఇంద్రా॑య॒ గావ॑ ఆ॒శిరం॑ దుదు॒హ్రే వ॒జ్రిణే॒ మధు॑ .
యత్సీ॑ముపహ్వ॒రే వి॒దత్ .. 8.069.06
ఉద్యద్బ్ర॒ధ్నస్య॑ వి॒ష్టపం॑ గృ॒హమింద్ర॑శ్చ॒ గన్వ॑హి .
మధ్వః॑ పీ॒త్వా స॑చేవహి॒ త్రిః స॒ప్త సఖ్యుః॑ ప॒దే .. 8.069.07
అర్చ॑త॒ ప్రార్చ॑త॒ ప్రియ॑మేధాసో॒ అర్చ॑త .
అర్చం॑తు పుత్ర॒కా ఉ॒త పురం॒ న ధృ॒ష్ణ్వ॑ర్చత .. 8.069.08
అవ॑ స్వరాతి॒ గర్గ॑రో గో॒ధా పరి॑ సనిష్వణత్ .
పింగా॒ పరి॑ చనిష్కద॒దింద్రా॑య॒ బ్రహ్మోద్య॑తం .. 8.069.09
ఆ యత్పతం॑త్యే॒న్యః॑ సు॒దుఘా॒ అన॑పస్ఫురః .
అ॒ప॒స్ఫురం॑ గృభాయత॒ సోమ॒మింద్రా॑య॒ పాత॑వే .. 8.069.10
అపా॒దింద్రో॒ అపా॑ద॒గ్నిర్విశ్వే॑ దే॒వా అ॑మత్సత .
వరు॑ణ॒ ఇది॒హ క్ష॑య॒త్తమాపో॑ అ॒భ్య॑నూషత వ॒త్సం సం॒శిశ్వ॑రీరివ .. 8.069.11
సు॒దే॒వో అ॑సి వరుణ॒ యస్య॑ తే స॒ప్త సింధ॑వః .
అ॒ను॒క్షరం॑తి కా॒కుదం॑ సూ॒ర్మ్యం॑ సుషి॒రామి॑వ .. 8.069.12
యో వ్యతీ॒ఀరఫా॑ణయ॒త్సుయు॑క్తా॒ఀ ఉప॑ దా॒శుషే॑ .
త॒క్వో నే॒తా తదిద్వపు॑రుప॒మా యో అము॑చ్యత .. 8.069.13
అతీదు॑ శ॒క్ర ఓ॑హత॒ ఇంద్రో॒ విశ్వా॒ అతి॒ ద్విషః॑ .
భి॒నత్క॒నీన॑ ఓద॒నం ప॒చ్యమా॑నం ప॒రో గి॒రా .. 8.069.14
అ॒ర్భ॒కో న కు॑మార॒కోఽధి॑ తిష్ఠ॒న్నవం॒ రథం॑ .
స ప॑క్షన్మహి॒షం మృ॒గం పి॒త్రే మా॒త్రే వి॑భు॒క్రతుం॑ .. 8.069.15
ఆ తూ సు॑శిప్ర దంపతే॒ రథం॑ తిష్ఠా హిర॒ణ్యయం॑ .
అధ॑ ద్యు॒క్షం స॑చేవహి స॒హస్ర॑పాదమరు॒షం స్వ॑స్తి॒గామ॑నే॒హసం॑ .. 8.069.16
తం ఘే॑మి॒త్థా న॑మ॒స్విన॒ ఉప॑ స్వ॒రాజ॑మాసతే .
అర్థం॑ చిదస్య॒ సుధి॑తం॒ యదేత॑వ ఆవ॒ర్తయం॑తి దా॒వనే॑ .. 8.069.17
అను॑ ప్ర॒త్నస్యౌక॑సః ప్రి॒యమే॑ధాస ఏషాం .
పూర్వా॒మను॒ ప్రయ॑తిం వృ॒క్తబ॑ర్హిషో హి॒తప్ర॑యస ఆశత .. 8.069.18

యో రాజా॑ చర్షణీ॒నాం యాతా॒ రథే॑భి॒రధ్రి॑గుః .
విశ్వా॑సాం తరు॒తా పృత॑నానాం॒ జ్యేష్ఠో॒ యో వృ॑త్ర॒హా గృ॒ణే .. 8.070.01
ఇంద్రం॒ తం శుం॑భ పురుహన్మ॒న్నవ॑సే॒ యస్య॑ ద్వి॒తా వి॑ధ॒ర్తరి॑ .
హస్తా॑య॒ వజ్రః॒ ప్రతి॑ ధాయి దర్శ॒తో మ॒హో ది॒వే న సూర్యః॑ .. 8.070.02
నకి॒ష్టం కర్మ॑ణా నశ॒ద్యశ్చ॒కార॑ స॒దావృ॑ధం .
ఇంద్రం॒ న య॒జ్ఞైర్వి॒శ్వగూ॑ర్త॒మృభ్వ॑స॒మధృ॑ష్టం ధృ॒ష్ణ్వో॑జసం .. 8.070.03
అషా॑ళ్హము॒గ్రం పృత॑నాసు సాస॒హిం యస్మి॑న్మ॒హీరు॑రు॒జ్రయః॑ .
సం ధే॒నవో॒ జాయ॑మానే అనోనవు॒ర్ద్యావః॒ క్షామో॑ అనోనవుః .. 8.070.04
యద్ద్యావ॑ ఇంద్ర తే శ॒తం శ॒తం భూమీ॑రు॒త స్యుః .
న త్వా॑ వజ్రిన్స॒హస్రం॒ సూర్యా॒ అను॒ న జా॒తమ॑ష్ట॒ రోద॑సీ .. 8.070.05
ఆ ప॑ప్రాథ మహి॒నా వృష్ణ్యా॑ వృష॒న్విశ్వా॑ శవిష్ఠ॒ శవ॑సా .
అ॒స్మాఀ అ॑వ మఘవ॒న్గోమ॑తి వ్ర॒జే వజ్రిం॑చి॒త్రాభి॑రూ॒తిభిః॑ .. 8.070.06
న సీ॒మదే॑వ ఆప॒దిషం॑ దీర్ఘాయో॒ మర్త్యః॑ .
ఏత॑గ్వా చి॒ద్య ఏత॑శా యు॒యోజ॑తే॒ హరీ॒ ఇంద్రో॑ యు॒యోజ॑తే .. 8.070.07
తం వో॑ మ॒హో మ॒హాయ్య॒మింద్రం॑ దా॒నాయ॑ స॒క్షణిం॑ .
యో గా॒ధేషు॒ య ఆర॑ణేషు॒ హవ్యో॒ వాజే॒ష్వస్తి॒ హవ్యః॑ .. 8.070.08
ఉదూ॒ షు ణో॑ వసో మ॒హే మృ॒శస్వ॑ శూర॒ రాధ॑సే .
ఉదూ॒ షు మ॒హ్యై మ॑ఘవన్మ॒ఘత్త॑య॒ ఉదిం॑ద్ర॒ శ్రవ॑సే మ॒హే .. 8.070.09
త్వం న॑ ఇంద్ర ఋత॒యుస్త్వా॒నిదో॒ ని తృం॑పసి .
మధ్యే॑ వసిష్వ తువినృమ్ణో॒ర్వోర్ని దా॒సం శి॑శ్నథో॒ హథైః॑ .. 8.070.10
అ॒న్యవ్ర॑త॒మమా॑నుష॒మయ॑జ్వాన॒మదే॑వయుం .
అవ॒ స్వః సఖా॑ దుధువీత॒ పర్వ॑తః సు॒ఘ్నాయ॒ దస్యుం॒ పర్వ॑తః .. 8.070.11
త్వం న॑ ఇంద్రాసాం॒ హస్తే॑ శవిష్ఠ దా॒వనే॑ .
ధా॒నానాం॒ న సం గృ॑భాయాస్మ॒యుర్ద్విః సం గృ॑భాయాస్మ॒యుః .. 8.070.12
సఖా॑యః॒ క్రతు॑మిచ్ఛత క॒థా రా॑ధామ శ॒రస్య॑ .
ఉప॑స్తుతిం భో॒జః సూ॒రిర్యో అహ్ర॑యః .. 8.070.13
భూరి॑భిః సమహ॒ ఋషి॑భిర్బ॒ర్హిష్మ॑ద్భిః స్తవిష్యసే .
యది॒త్థమేక॑మేక॒మిచ్ఛర॑ వ॒త్సాన్ప॑రా॒దదః॑ .. 8.070.14
క॒ర్ణ॒గృహ్యా॑ మ॒ఘవా॑ శౌరదే॒వ్యో వ॒త్సం న॑స్త్రి॒భ్య ఆన॑యత్ .
అ॒జాం సూ॒రిర్న ధాత॑వే .. 8.070.15

త్వం నో॑ అగ్నే॒ మహో॑భిః పా॒హి విశ్వ॑స్యా॒ అరా॑తేః .
ఉ॒త ద్వి॒షో మర్త్య॑స్య .. 8.071.01
న॒హి మ॒న్యుః పౌరు॑షేయ॒ ఈశే॒ హి వః॑ ప్రియజాత .
త్వమిద॑సి॒ క్షపా॑వాన్ .. 8.071.02
స నో॒ విశ్వే॑భిర్దే॒వేభి॒రూర్జో॑ నపా॒ద్భద్ర॑శోచే .
ర॒యిం దే॑హి వి॒శ్వవా॑రం .. 8.071.03
న తమ॑గ్నే॒ అరా॑తయో॒ మర్తం॑ యువంత రా॒యః .
యం త్రాయ॑సే దా॒శ్వాంసం॑ .. 8.071.04
యం త్వం వి॑ప్ర మే॒ధసా॑తా॒వగ్నే॑ హి॒నోషి॒ ధనా॑య .
స తవో॒తీ గోషు॒ గంతా॑ .. 8.071.05
త్వం ర॒యిం పు॑రు॒వీర॒మగ్నే॑ దా॒శుషే॒ మర్తా॑య .
ప్ర ణో॑ నయ॒ వస్యో॒ అచ్ఛ॑ .. 8.071.06
ఉ॒రు॒ష్యా ణో॒ మా పరా॑ దా అఘాయ॒తే జా॑తవేదః .
దు॒రా॒ధ్యే॒3॒॑ మర్తా॑య .. 8.071.07
అగ్నే॒ మాకి॑ష్టే దే॒వస్య॑ రా॒తిమదే॑వో యుయోత .
త్వమీ॑శిషే॒ వసూ॑నాం .. 8.071.08
స నో॒ వస్వ॒ ఉప॑ మా॒స్యూర్జో॑ నపా॒న్మాహి॑నస్య .
సఖే॑ వసో జరి॒తృభ్యః॑ .. 8.071.09
అచ్ఛా॑ నః శీ॒రశో॑చిషం॒ గిరో॑ యంతు దర్శ॒తం .
అచ్ఛా॑ య॒జ్ఞాసో॒ నమ॑సా పురూ॒వసుం॑ పురుప్రశ॒స్తమూ॒తయే॑ .. 8.071.10
అ॒గ్నిం సూ॒నుం సహ॑సో జా॒తవే॑దసం దా॒నాయ॒ వార్యా॑ణాం .
ద్వి॒తా యో భూద॒మృతో॒ మర్త్యే॒ష్వా హోతా॑ మం॒ద్రత॑మో వి॒శి .. 8.071.11
అ॒గ్నిం వో॑ దేవయ॒జ్యయా॒గ్నిం ప్ర॑య॒త్య॑ధ్వ॒రే .
అ॒గ్నిం ధీ॒షు ప్ర॑థ॒మమ॒గ్నిమర్వ॑త్య॒గ్నిం క్షైత్రా॑య॒ సాధ॑సే .. 8.071.12
అ॒గ్నిరి॒షాం స॒ఖ్యే ద॑దాతు న॒ ఈశే॒ యో వార్యా॑ణాం .
అ॒గ్నిం తో॒కే తన॑యే॒ శశ్వ॑దీమహే॒ వసుం॒ సంతం॑ తనూ॒పాం .. 8.071.13
అ॒గ్నిమీ॑ళి॒ష్వావ॑సే॒ గాథా॑భిః శీ॒రశో॑చిషం .
అ॒గ్నిం రా॒యే పు॑రుమీళ్హ శ్రు॒తం నరో॒ఽగ్నిం సు॑దీ॒తయే॑ ఛ॒ర్దిః .. 8.071.14
అ॒గ్నిం ద్వేషో॒ యోత॒వై నో॑ గృణీమస్య॒గ్నిం శం యోశ్చ॒ దాత॑వే .
విశ్వా॑సు వి॒క్ష్వ॑వి॒తేవ॒ హవ్యో॒ భువ॒ద్వస్తు॑రృషూ॒ణాం .. 8.071.15

హ॒విష్కృ॑ణుధ్వ॒మా గ॑మదధ్వ॒ర్యుర్వ॑నతే॒ పునః॑ .
వి॒ద్వాఀ అ॑స్య ప్ర॒శాస॑నం .. 8.072.01
ని తి॒గ్మమ॒భ్యం1॒॑శుం సీద॒ద్ధోతా॑ మ॒నావధి॑ .
జు॒షా॒ణో అ॑స్య స॒ఖ్యం .. 8.072.02
అం॒తరి॑చ్ఛంతి॒ తం జనే॑ రు॒ద్రం ప॒రో మ॑నీ॒షయా॑ .
గృ॒భ్ణంతి॑ జి॒హ్వయా॑ స॒సం .. 8.072.03
జా॒మ్య॑తీతపే॒ ధను॑ర్వయో॒ధా అ॑రుహ॒ద్వనం॑ .
దృ॒షదం॑ జి॒హ్వయావ॑ధీత్ .. 8.072.04
చర॑న్వ॒త్సో రుశ॑న్ని॒హ ని॑దా॒తారం॒ న విం॑దతే .
వేతి॒ స్తోత॑వ అం॒బ్యం॑ .. 8.072.05
ఉ॒తో న్వ॑స్య॒ యన్మ॒హదశ్వా॑వ॒ద్యోజ॑నం బృ॒హద్ .
దా॒మా రథ॑స్య॒ దదృ॑శే .. 8.072.06
దు॒హంతి॑ స॒ప్తైకా॒ముప॒ ద్వా పంచ॑ సృజతః .
తీ॒ర్థే సింధో॒రధి॑ స్వ॒రే .. 8.072.07
ఆ ద॒శభి॑ర్వి॒వస్వ॑త॒ ఇంద్రః॒ కోశ॑మచుచ్యవీత్ .
ఖేద॑యా త్రి॒వృతా॑ ది॒వః .. 8.072.08
పరి॑ త్రి॒ధాతు॑రధ్వ॒రం జూ॒ర్ణిరే॑తి॒ నవీ॑యసీ .
మధ్వా॒ హోతా॑రో అంజతే .. 8.072.09
సిం॒చంతి॒ నమ॑సావ॒తము॒చ్చాచ॑క్రం॒ పరి॑జ్మానం .
నీ॒చీన॑బార॒మక్షి॑తం .. 8.072.10
అ॒భ్యార॒మిదద్ర॑యో॒ నిషి॑క్తం॒ పుష్క॑రే॒ మధు॑ .
అ॒వ॒తస్య॑ వి॒సర్జ॑నే .. 8.072.11
గావ॒ ఉపా॑వతావ॒తం మ॒హీ య॒జ్ఞస్య॑ ర॒ప్సుదా॑ .
ఉ॒భా కర్ణా॑ హిర॒ణ్యయా॑ .. 8.072.12
ఆ సు॒తే సిం॑చత॒ శ్రియం॒ రోద॑స్యోరభి॒శ్రియం॑ .
ర॒సా ద॑ధీత వృష॒భం .. 8.072.13
తే జా॑నత॒ స్వమో॒క్యం1॒॑ సం వ॒త్సాసో॒ న మా॒తృభిః॑ .
మి॒థో న॑సంత జా॒మిభిః॑ .. 8.072.14
ఉప॒ స్రక్వే॑షు॒ బప్స॑తః కృణ్వ॒తే ధ॒రుణం॑ ది॒వి .
ఇంద్రే॑ అ॒గ్నా నమః॒ స్వః॑ .. 8.072.15
అధు॑క్షత్పి॒ప్యుషీ॒మిష॒మూర్జం॑ స॒ప్తప॑దీమ॒రిః .
సూర్య॑స్య స॒ప్త ర॒శ్మిభిః॑ .. 8.072.16
సోమ॑స్య మిత్రావరు॒ణోది॑తా॒ సూర॒ ఆ ద॑దే .
తదాతు॑రస్య భేష॒జం .. 8.072.17
ఉ॒తో న్వ॑స్య॒ యత్ప॒దం హ॑ర్య॒తస్య॑ నిధా॒న్యం॑ .
పరి॒ ద్యాం జి॒హ్వయా॑తనత్ .. 8.072.18

ఉదీ॑రాథామృతాయ॒తే యుం॒జాథా॑మశ్వినా॒ రథం॑ .
అంతి॒ షద్భూ॑తు వా॒మవః॑ .. 8.073.01
ని॒మిష॑శ్చి॒జ్జవీ॑యసా॒ రథే॒నా యా॑తమశ్వినా .
అంతి॒ షద్భూ॑తు వా॒మవః॑ .. 8.073.02
ఉప॑ స్తృణీత॒మత్ర॑యే హి॒మేన॑ ఘ॒ర్మమ॑శ్వినా .
అంతి॒ షద్భూ॑తు వా॒మవః॑ .. 8.073.03
కుహ॑ స్థః॒ కుహ॑ జగ్మథుః॒ కుహ॑ శ్యే॒నేవ॑ పేతథుః .
అంతి॒ షద్భూ॑తు వా॒మవః॑ .. 8.073.04
యద॒ద్య కర్హి॒ కర్హి॑ చిచ్ఛుశ్రూ॒యాత॑మి॒మం హవం॑ .
అంతి॒ షద్భూ॑తు వా॒మవః॑ .. 8.073.05
అ॒శ్వినా॑ యామ॒హూత॑మా॒ నేది॑ష్ఠం యా॒మ్యాప్యం॑ .
అంతి॒ షద్భూ॑తు వా॒మవః॑ .. 8.073.06
అవం॑త॒మత్ర॑యే గృ॒హం కృ॑ణు॒తం యు॒వమ॑శ్వినా .
అంతి॒ షద్భూ॑తు వా॒మవః॑ .. 8.073.07
వరే॑థే అ॒గ్నిమా॒తపో॒ వద॑తే వ॒ల్గ్వత్ర॑యే .
అంతి॒ షద్భూ॑తు వా॒మవః॑ .. 8.073.08
ప్ర స॒ప్తవ॑ధ్రిరా॒శసా॒ ధారా॑మ॒గ్నేర॑శాయత .
అంతి॒ షద్భూ॑తు వా॒మవః॑ .. 8.073.09
ఇ॒హా గ॑తం వృషణ్వసూ శృణు॒తం మ॑ ఇ॒మం హవం॑ .
అంతి॒ షద్భూ॑తు వా॒మవః॑ .. 8.073.10
కిమి॒దం వాం॑ పురాణ॒వజ్జర॑తోరివ శస్యతే .
అంతి॒ షద్భూ॑తు వా॒మవః॑ .. 8.073.11
స॒మా॒నం వాం॑ సజా॒త్యం॑ సమా॒నో బంధు॑రశ్వినా .
అంతి॒ షద్భూ॑తు వా॒మవః॑ .. 8.073.12
యో వాం॒ రజాం॑స్యశ్వినా॒ రథో॑ వి॒యాతి॒ రోద॑సీ .
అంతి॒ షద్భూ॑తు వా॒మవః॑ .. 8.073.13
ఆ నో॒ గవ్యే॑భి॒రశ్వ్యైః॑ స॒హస్రై॒రుప॑ గచ్ఛతం .
అంతి॒ షద్భూ॑తు వా॒మవః॑ .. 8.073.14
మా నో॒ గవ్యే॑భి॒రశ్వ్యైః॑ స॒హస్రే॑భి॒రతి॑ ఖ్యతం .
అంతి॒ షద్భూ॑తు వా॒మవః॑ .. 8.073.15
అ॒రు॒ణప్సు॑రు॒షా అ॑భూ॒దక॒ర్జ్యోతి॑రృ॒తావ॑రీ .
అంతి॒ షద్భూ॑తు వా॒మవః॑ .. 8.073.16
అ॒శ్వినా॒ సు వి॒చాక॑శద్వృ॒క్షం ప॑రశు॒మాఀ ఇ॑వ .
అంతి॒ షద్భూ॑తు వా॒మవః॑ .. 8.073.17
పురం॒ న ధృ॑ష్ణ॒వా రు॑జ కృ॒ష్ణయా॑ బాధి॒తో వి॒శా .
అంతి॒ షద్భూ॑తు వా॒మవః॑ .. 8.073.18

వి॒శోవి॑శో వో॒ అతి॑థిం వాజ॒యంతః॑ పురుప్రి॒యం .
అ॒గ్నిం వో॒ దుర్యం॒ వచః॑ స్తు॒షే శూ॒షస్య॒ మన్మ॑భిః .. 8.074.01
యం జనా॑సో హ॒విష్మం॑తో మి॒త్రం న స॒ర్పిరా॑సుతిం .
ప్ర॒శంసం॑తి॒ ప్రశ॑స్తిభిః .. 8.074.02
పన్యాం॑సం జా॒తవే॑దసం॒ యో దే॒వతా॒త్యుద్య॑తా .
హ॒వ్యాన్యైర॑యద్ది॒వి .. 8.074.03
ఆగ॑న్మ వృత్ర॒హంత॑మం॒ జ్యేష్ఠ॑మ॒గ్నిమాన॑వం .
యస్య॑ శ్రు॒తర్వా॑ బృ॒హన్నా॒ర్క్షో అనీ॑క॒ ఏధ॑తే .. 8.074.04
అ॒మృతం॑ జా॒తవే॑దసం తి॒రస్తమాం॑సి దర్శ॒తం .
ఘృ॒తాహ॑వన॒మీడ్యం॑ .. 8.074.05
స॒బాధో॒ యం జనా॑ ఇ॒మే॒3॒॑ఽగ్నిం హ॒వ్యేభి॒రీళ॑తే .
జుహ్వా॑నాసో య॒తస్రు॑చః .. 8.074.06
ఇ॒యం తే॒ నవ్య॑సీ మ॒తిరగ్నే॒ అధా॑య్య॒స్మదా .
మంద్ర॒ సుజా॑త॒ సుక్ర॒తోఽమూ॑ర॒ దస్మాతి॑థే .. 8.074.07
సా తే॑ అగ్నే॒ శంత॑మా॒ చని॑ష్ఠా భవతు ప్రి॒యా .
తయా॑ వర్ధస్వ॒ సుష్టు॑తః .. 8.074.08
సా ద్యు॒మ్నైర్ద్యు॒మ్నినీ॑ బృ॒హదుపో॑ప॒ శ్రవ॑సి॒ శ్రవః॑ .
దధీ॑త వృత్ర॒తూర్యే॑ .. 8.074.09
అశ్వ॒మిద్గాం ర॑థ॒ప్రాం త్వే॒షమింద్రం॒ న సత్ప॑తిం .
యస్య॒ శ్రవాం॑సి॒ తూర్వ॑థ॒ పన్యం॑పన్యం చ కృ॒ష్టయః॑ .. 8.074.10
యం త్వా॑ గో॒పవ॑నో గి॒రా చని॑ష్ఠదగ్నే అంగిరః .
స పా॑వక శ్రుధీ॒ హవం॑ .. 8.074.11
యం త్వా॒ జనా॑స॒ ఈళ॑తే స॒బాధో॒ వాజ॑సాతయే .
స బో॑ధి వృత్ర॒తూర్యే॑ .. 8.074.12
అ॒హం హు॑వా॒న ఆ॒ర్క్షే శ్రు॒తర్వ॑ణి మద॒చ్యుతి॑ .
శర్ధాం॑సీవ స్తుకా॒వినాం॑ మృ॒క్షా శీ॒ర్షా చ॑తు॒ర్ణాం .. 8.074.13
మాం చ॒త్వార॑ ఆ॒శవః॒ శవి॑ష్ఠస్య ద్రవి॒త్నవః॑ .
సు॒రథా॑సో అ॒భి ప్రయో॒ వక్ష॒న్వయో॒ న తుగ్ర్యం॑ .. 8.074.14
స॒త్యమిత్త్వా॑ మహేనది॒ పరు॒ష్ణ్యవ॑ దేదిశం .
నేమా॑పో అశ్వ॒దాత॑రః॒ శవి॑ష్ఠాదస్తి॒ మర్త్యః॑ .. 8.074.15

యు॒క్ష్వా హి దే॑వ॒హూత॑మా॒ఀ అశ్వా॑ఀ అగ్నే ర॒థీరి॑వ .
ని హోతా॑ పూ॒ర్వ్యః స॑దః .. 8.075.01
ఉ॒త నో॑ దేవ దే॒వాఀ అచ్ఛా॑ వోచో వి॒దుష్ట॑రః .
శ్రద్విశ్వా॒ వార్యా॑ కృధి .. 8.075.02
త్వం హ॒ యద్య॑విష్ఠ్య॒ సహ॑సః సూనవాహుత .
ఋ॒తావా॑ య॒జ్ఞియో॒ భువః॑ .. 8.075.03
అ॒యమ॒గ్నిః స॑హ॒స్రిణో॒ వాజ॑స్య శ॒తిన॒స్పతిః॑ .
మూ॒ర్ధా క॒వీ ర॑యీ॒ణాం .. 8.075.04
తం నే॒మిమృ॒భవో॑ య॒థా న॑మస్వ॒ సహూ॑తిభిః .
నేదీ॑యో య॒జ్ఞమం॑గిరః .. 8.075.05
తస్మై॑ నూ॒నమ॒భిద్య॑వే వా॒చా వి॑రూప॒ నిత్య॑యా .
వృష్ణే॑ చోదస్వ సుష్టు॒తిం .. 8.075.06
కము॑ ష్విదస్య॒ సేన॑యా॒గ్నేరపా॑కచక్షసః .
ప॒ణిం గోషు॑ స్తరామహే .. 8.075.07
మా నో॑ దే॒వానాం॒ విశః॑ ప్రస్నా॒తీరి॑వో॒స్రాః .
కృ॒శం న హా॑సు॒రఘ్న్యాః॑ .. 8.075.08
మా నః॑ సమస్య దూ॒ఢ్య1॒ః॑ పరి॑ద్వేషసో అంహ॒తిః .
ఊ॒ర్మిర్న నావ॒మా వ॑ధీత్ .. 8.075.09
నమ॑స్తే అగ్న॒ ఓజ॑సే గృ॒ణంతి॑ దేవ కృ॒ష్టయః॑ .
అమై॑ర॒మిత్ర॑మర్దయ .. 8.075.10
కు॒విత్సు నో॒ గవి॑ష్ట॒యేఽగ్నే॑ సం॒వేషి॑షో ర॒యిం .
ఉరు॑కృదు॒రు ణ॑స్కృధి .. 8.075.11
మా నో॑ అ॒స్మిన్మ॑హాధ॒నే పరా॑ వర్గ్భార॒భృద్య॑థా .
సం॒వర్గం॒ సం ర॒యిం జ॑య .. 8.075.12
అ॒న్యమ॒స్మద్భి॒యా ఇ॒యమగ్నే॒ సిష॑క్తు దు॒చ్ఛునా॑ .
వర్ధా॑ నో॒ అమ॑వ॒చ్ఛవః॑ .. 8.075.13
యస్యాజు॑షన్నమ॒స్వినః॒ శమీ॒మదు॑ర్మఖస్య వా .
తం ఘేద॒గ్నిర్వృ॒ధావ॑తి .. 8.075.14
పర॑స్యా॒ అధి॑ సం॒వతోఽవ॑రాఀ అ॒భ్యా త॑ర .
యత్రా॒హమస్మి॒ తాఀ అ॑వ .. 8.075.15
వి॒ద్మా హి తే॑ పు॒రా వ॒యమగ్నే॑ పి॒తుర్యథావ॑సః .
అధా॑ తే సు॒మ్నమీ॑మహే .. 8.075.16

ఇ॒మం ను మా॒యినం॑ హువ॒ ఇంద్ర॒మీశా॑న॒మోజ॑సా .
మ॒రుత్వం॑తం॒ న వృం॒జసే॑ .. 8.076.01
అ॒యమింద్రో॑ మ॒రుత్స॑ఖా॒ వి వృ॒త్రస్యా॑భిన॒చ్ఛిరః॑ .
వజ్రే॑ణ శ॒తప॑ర్వణా .. 8.076.02
వా॒వృ॒ధా॒నో మ॒రుత్స॒ఖేంద్రో॒ వి వృ॒త్రమై॑రయత్ .
సృ॒జన్స॑ము॒ద్రియా॑ అ॒పః .. 8.076.03
అ॒యం హ॒ యేన॒ వా ఇ॒దం స్వ॑ర్మ॒రుత్వ॑తా జి॒తం .
ఇంద్రే॑ణ॒ సోమ॑పీతయే .. 8.076.04
మ॒రుత్వం॑తమృజీ॒షిణ॒మోజ॑స్వంతం విర॒ప్శినం॑ .
ఇంద్రం॑ గీ॒ర్భిర్హ॑వామహే .. 8.076.05
ఇంద్రం॑ ప్ర॒త్నేన॒ మన్మ॑నా మ॒రుత్వం॑తం హవామహే .
అ॒స్య సోమ॑స్య పీ॒తయే॑ .. 8.076.06
మ॒రుత్వా॑ఀ ఇంద్ర మీఢ్వః॒ పిబా॒ సోమం॑ శతక్రతో .
అ॒స్మిన్య॒జ్ఞే పు॑రుష్టుత .. 8.076.07
తుభ్యేదిం॑ద్ర మ॒రుత్వ॑తే సు॒తాః సోమా॑సో అద్రివః .
హృ॒దా హూ॑యంత ఉ॒క్థినః॑ .. 8.076.08
పిబేదిం॑ద్ర మ॒రుత్స॑ఖా సు॒తం సోమం॒ దివి॑ష్టిషు .
వజ్రం॒ శిశా॑న॒ ఓజ॑సా .. 8.076.09
ఉ॒త్తిష్ఠ॒న్నోజ॑సా స॒హ పీ॒త్వీ శిప్రే॑ అవేపయః .
సోమ॑మింద్ర చ॒మూ సు॒తం .. 8.076.10
అను॑ త్వా॒ రోద॑సీ ఉ॒భే క్రక్ష॑మాణమకృపేతాం .
ఇంద్ర॒ యద్ద॑స్యు॒హాభ॑వః .. 8.076.11
వాచ॑మ॒ష్టాప॑దీమ॒హం నవ॑స్రక్తిమృత॒స్పృశం॑ .
ఇంద్రా॒త్పరి॑ త॒న్వం॑ మమే .. 8.076.12

జ॒జ్ఞా॒నో ను శ॒తక్ర॑తు॒ర్వి పృ॑చ్ఛ॒దితి॑ మా॒తరం॑ .
క ఉ॒గ్రాః కే హ॑ శృణ్విరే .. 8.077.01
ఆదీం॑ శవ॒స్య॑బ్రవీదౌర్ణవా॒భమ॑హీ॒శువం॑ .
తే పు॑త్ర సంతు ని॒ష్టురః॑ .. 8.077.02
సమిత్తాన్వృ॑త్ర॒హాఖి॑ద॒త్ఖే అ॒రాఀ ఇ॑వ॒ ఖేద॑యా .
ప్రవృ॑ద్ధో దస్యు॒హాభ॑వత్ .. 8.077.03
ఏక॑యా ప్రతి॒ధాపి॑బత్సా॒కం సరాం॑సి త్రిం॒శతం॑ .
ఇంద్రః॒ సోమ॑స్య కాణు॒కా .. 8.077.04
అ॒భి గం॑ధ॒ర్వమ॑తృణదబు॒ధ్నేషు॒ రజ॒స్స్వా .
ఇంద్రో॑ బ్ర॒హ్మభ్య॒ ఇద్వృ॒ధే .. 8.077.05
నిరా॑విధ్యద్గి॒రిభ్య॒ ఆ ధా॒రయ॑త్ప॒క్వమో॑ద॒నం .
ఇంద్రో॑ బుం॒దం స్వా॑తతం .. 8.077.06
శ॒తబ్ర॑ధ్న॒ ఇషు॒స్తవ॑ స॒హస్ర॑పర్ణ॒ ఏక॒ ఇత్ .
యమిం॑ద్ర చకృ॒షే యుజం॑ .. 8.077.07
తేన॑ స్తో॒తృభ్య॒ ఆ భ॑ర॒ నృభ్యో॒ నారి॑భ్యో॒ అత్త॑వే .
స॒ద్యో జా॒త ఋ॑భుష్ఠిర .. 8.077.08
ఏ॒తా చ్యౌ॒త్నాని॑ తే కృ॒తా వర్షి॑ష్ఠాని॒ పరీ॑ణసా .
హృ॒దా వీ॒డ్వ॑ధారయః .. 8.077.09
విశ్వేత్తా విష్ణు॒రాభ॑రదురుక్ర॒మస్త్వేషి॑తః .
శ॒తం మ॑హి॒షాన్క్షీ॑రపా॒కమో॑ద॒నం వ॑రా॒హమింద్ర॑ ఏము॒షం .. 8.077.10
తు॒వి॒క్షం తే॒ సుకృ॑తం సూ॒మయం॒ ధనుః॑ సా॒ధుర్బుం॒దో హి॑ర॒ణ్యయః॑ .
ఉ॒భా తే॑ బా॒హూ రణ్యా॒ సుసం॑స్కృత ఋదూ॒పే చి॑దృదూ॒వృధా॑ .. 8.077.11

పు॒రో॒ళాశం॑ నో॒ అంధ॑స॒ ఇంద్ర॑ స॒హస్ర॒మా భ॑ర .
శ॒తా చ॑ శూర॒ గోనాం॑ .. 8.078.01
ఆ నో॑ భర॒ వ్యంజ॑నం॒ గామశ్వ॑మ॒భ్యంజ॑నం .
సచా॑ మ॒నా హి॑ర॒ణ్యయా॑ .. 8.078.02
ఉ॒త నః॑ కర్ణ॒శోభ॑నా పు॒రూణి॑ ధృష్ణ॒వా భ॑ర .
త్వం హి శృ॑ణ్వి॒షే వ॑సో .. 8.078.03
నకీం॑ వృధీ॒క ఇం॑ద్ర తే॒ న సు॒షా న సు॒దా ఉ॒త .
నాన్యస్త్వచ్ఛూ॑ర వా॒ఘతః॑ .. 8.078.04
నకీ॒మింద్రో॒ నిక॑ర్తవే॒ న శ॒క్రః పరి॑శక్తవే .
విశ్వం॑ శృణోతి॒ పశ్య॑తి .. 8.078.05
స మ॒న్యుం మర్త్యా॑నా॒మద॑బ్ధో॒ ని చి॑కీషతే .
పు॒రా ని॒దశ్చి॑కీషతే .. 8.078.06
క్రత్వ॒ ఇత్పూ॒ర్ణము॒దరం॑ తు॒రస్యా॑స్తి విధ॒తః .
వృ॒త్ర॒ఘ్నః సో॑మ॒పావ్నః॑ .. 8.078.07
త్వే వసూ॑ని॒ సంగ॑తా॒ విశ్వా॑ చ సోమ॒ సౌభ॑గా .
సు॒దాత్వప॑రిహ్వృతా .. 8.078.08
త్వామిద్య॑వ॒యుర్మమ॒ కామో॑ గ॒వ్యుర్హి॑రణ్య॒యుః .
త్వామ॑శ్వ॒యురేష॑తే .. 8.078.09
తవేదిం॑ద్రా॒హమా॒శసా॒ హస్తే॒ దాత్రం॑ చ॒నా ద॑దే .
ది॒నస్య॑ వా మఘవ॒న్సంభృ॑తస్య వా పూ॒ర్ధి యవ॑స్య కా॒శినా॑ .. 8.078.10

అ॒యం కృ॒త్నురగృ॑భీతో విశ్వ॒జిదు॒ద్భిదిత్సోమః॑ .
ఋషి॒ర్విప్రః॒ కావ్యే॑న .. 8.079.01
అ॒భ్యూ॑ర్ణోతి॒ యన్న॒గ్నం భి॒షక్తి॒ విశ్వం॒ యత్తు॒రం .
ప్రేమం॒ధః ఖ్య॒న్నిః శ్రో॒ణో భూ॑త్ .. 8.079.02
త్వం సో॑మ తనూ॒కృద్భ్యో॒ ద్వేషో॑భ్యో॒ఽన్యకృ॑తేభ్యః .
ఉ॒రు యం॒తాసి॒ వరూ॑థం .. 8.079.03
త్వం చి॒త్తీ తవ॒ దక్షై॑ర్ది॒వ ఆ పృ॑థి॒వ్యా ఋ॑జీషిన్ .
యావీ॑ర॒ఘస్య॑ చి॒ద్ద్వేషః॑ .. 8.079.04
అ॒ర్థినో॒ యంతి॒ చేదర్థం॒ గచ్ఛా॒నిద్ద॒దుషో॑ రా॒తిం .
వ॒వృ॒జ్యుస్తృష్య॑తః॒ కామం॑ .. 8.079.05
వి॒దద్యత్పూ॒ర్వ్యం న॒ష్టముదీ॑మృతా॒యుమీ॑రయత్ .
ప్రేమాయు॑స్తారీ॒దతీ॑ర్ణం .. 8.079.06
సు॒శేవో॑ నో మృళ॒యాకు॒రదృ॑ప్తక్రతురవా॒తః .
భవా॑ నః సోమ॒ శం హృ॒దే .. 8.079.07
మా నః॑ సోమ॒ సం వీ॑విజో॒ మా వి బీ॑భిషథా రాజన్ .
మా నో॒ హార్ది॑ త్వి॒షా వ॑ధీః .. 8.079.08
అవ॒ యత్స్వే స॒ధస్థే॑ దే॒వానాం॑ దుర్మ॒తీరీక్షే॑ .
రాజ॒న్నప॒ ద్విషః॑ సేధ॒ మీఢ్వో॒ అప॒ స్రిధః॑ సేధ .. 8.079.09

న॒హ్య1॒॑న్యం బ॒ళాక॑రం మర్డి॒తారం॑ శతక్రతో .
త్వం న॑ ఇంద్ర మృళయ .. 8.080.01
యో నః॒ శశ్వ॑త్పు॒రావి॒థామృ॑ధ్రో॒ వాజ॑సాతయే .
స త్వం న॑ ఇంద్ర మృళయ .. 8.080.02
కిమం॒గ ర॑ధ్ర॒చోద॑నః సున్వా॒నస్యా॑వి॒తేద॑సి .
కు॒విత్స్విం॑ద్ర ణః॒ శకః॑ .. 8.080.03
ఇంద్ర॒ ప్ర ణో॒ రథ॑మవ ప॒శ్చాచ్చి॒త్సంత॑మద్రివః .
పు॒రస్తా॑దేనం మే కృధి .. 8.080.04
హంతో॒ ను కిమా॑ససే ప్రథ॒మం నో॒ రథం॑ కృధి .
ఉ॒ప॒మం వా॑జ॒యు శ్రవః॑ .. 8.080.05
అవా॑ నో వాజ॒యుం రథం॑ సు॒కరం॑ తే॒ కిమిత్పరి॑ .
అ॒స్మాన్సు జి॒గ్యుష॑స్కృధి .. 8.080.06
ఇంద్ర॒ దృహ్య॑స్వ॒ పూర॑సి భ॒ద్రా త॑ ఏతి నిష్కృ॒తం .
ఇ॒యం ధీరృ॒త్వియా॑వతీ .. 8.080.07
మా సీ॑మవ॒ద్య ఆ భా॑గు॒ర్వీ కాష్ఠా॑ హి॒తం ధనం॑ .
అ॒పావృ॑క్తా అర॒త్నయః॑ .. 8.080.08
తు॒రీయం॒ నామ॑ య॒జ్ఞియం॑ య॒దా కర॒స్తదు॑శ్మసి .
ఆదిత్పతి॑ర్న ఓహసే .. 8.080.09
అవీ॑వృధద్వో అమృతా॒ అమం॑దీదేక॒ద్యూర్దే॑వా ఉ॒త యాశ్చ॑ దేవీః .
తస్మా॑ ఉ॒ రాధః॑ కృణుత ప్రశ॒స్తం ప్రా॒తర్మ॒క్షూ ధి॒యావ॑సుర్జగమ్యాత్ .. 8.080.10

ఆ తూ న॑ ఇంద్ర క్షు॒మంతం॑ చి॒త్రం గ్రా॒భం సం గృ॑భాయ .
మ॒హా॒హ॒స్తీ దక్షి॑ణేన .. 8.081.01
వి॒ద్మా హి త్వా॑ తువికూ॒ర్మిం తు॒విదే॑ష్ణం తు॒వీమ॑ఘం .
తు॒వి॒మా॒త్రమవో॑భిః .. 8.081.02
న॒హి త్వా॑ శూర దే॒వా న మర్తా॑సో॒ దిత్సం॑తం .
భీ॒మం న గాం వా॒రయం॑తే .. 8.081.03
ఏతో॒ న్వింద్రం॒ స్తవా॒మేశా॑నం॒ వస్వః॑ స్వ॒రాజం॑ .
న రాధ॑సా మర్ధిషన్నః .. 8.081.04
ప్ర స్తో॑ష॒దుప॑ గాసిష॒చ్ఛ్రవ॒త్సామ॑ గీ॒యమా॑నం .
అ॒భి రాధ॑సా జుగురత్ .. 8.081.05
ఆ నో॑ భర॒ దక్షి॑ణేనా॒భి స॒వ్యేన॒ ప్ర మృ॑శ .
ఇంద్ర॒ మా నో॒ వసో॒ర్నిర్భా॑క్ .. 8.081.06
ఉప॑ క్రమ॒స్వా భ॑ర ధృష॒తా ధృ॑ష్ణో॒ జనా॑నాం .
అదా॑శూష్టరస్య॒ వేదః॑ .. 8.081.07
ఇంద్ర॒ య ఉ॒ ను తే॒ అస్తి॒ వాజో॒ విప్రే॑భిః॒ సని॑త్వః .
అ॒స్మాభిః॒ సు తం స॑నుహి .. 8.081.08
స॒ద్యో॒జువ॑స్తే॒ వాజా॑ అ॒స్మభ్యం॑ వి॒శ్వశ్చం॑ద్రాః .
వశై॑శ్చ మ॒క్షూ జ॑రంతే .. 8.081.09

ఆ ప్ర ద్ర॑వ పరా॒వతో॑ఽర్వా॒వత॑శ్చ వృత్రహన్ .
మధ్వః॒ ప్రతి॒ ప్రభ॑ర్మణి .. 8.082.01
తీ॒వ్రాః సోమా॑స॒ ఆ గ॑హి సు॒తాసో॑ మాదయి॒ష్ణవః॑ .
పిబా॑ ద॒ధృగ్యథో॑చి॒షే .. 8.082.02
ఇ॒షా మం॑ద॒స్వాదు॒ తేఽరం॒ వరా॑య మ॒న్యవే॑ .
భువ॑త్త ఇంద్ర॒ శం హృ॒దే .. 8.082.03
ఆ త్వ॑శత్ర॒వా గ॑హి॒ న్యు1॒॑క్థాని॑ చ హూయసే .
ఉ॒ప॒మే రో॑చ॒నే ది॒వః .. 8.082.04
తుభ్యా॒యమద్రి॑భిః సు॒తో గోభిః॑ శ్రీ॒తో మదా॑య॒ కం .
ప్ర సోమ॑ ఇంద్ర హూయతే .. 8.082.05
ఇంద్ర॑ శ్రు॒ధి సు మే॒ హవ॑మ॒స్మే సు॒తస్య॒ గోమ॑తః .
వి పీ॒తిం తృ॒ప్తిమ॑శ్నుహి .. 8.082.06
య ఇం॑ద్ర చమ॒సేష్వా సోమ॑శ్చ॒మూషు॑ తే సు॒తః .
పిబేద॑స్య॒ త్వమీ॑శిషే .. 8.082.07
యో అ॒ప్సు చం॒ద్రమా॑ ఇవ॒ సోమ॑శ్చ॒మూషు॒ దదృ॑శే .
పిబేద॑స్య॒ త్వమీ॑శిషే .. 8.082.08
యం తే॑ శ్యే॒నః ప॒దాభ॑రత్తి॒రో రజాం॒స్యస్పృ॑తం .
పిబేద॑స్య॒ త్వమీ॑శిషే .. 8.082.09

దే॒వానా॒మిదవో॑ మ॒హత్తదా వృ॑ణీమహే వ॒యం .
వృష్ణా॑మ॒స్మభ్య॑మూ॒తయే॑ .. 8.083.01
తే నః॑ సంతు॒ యుజః॒ సదా॒ వరు॑ణో మి॒త్రో అ॑ర్య॒మా .
వృ॒ధాస॑శ్చ॒ ప్రచే॑తసః .. 8.083.02
అతి॑ నో విష్పి॒తా పు॒రు నౌ॒భిర॒పో న ప॑ర్షథ .
యూ॒యమృ॒తస్య॑ రథ్యః .. 8.083.03
వా॒మం నో॑ అస్త్వర్యమన్వా॒మం వ॑రుణ॒ శంస్యం॑ .
వా॒మం హ్యా॑వృణీ॒మహే॑ .. 8.083.04
వా॒మస్య॒ హి ప్ర॑చేతస॒ ఈశా॑నాశో రిశాదసః .
నేమా॑దిత్యా అ॒ఘస్య॒ యత్ .. 8.083.05
వ॒యమిద్వః॑ సుదానవః క్షి॒యంతో॒ యాంతో॒ అధ్వ॒న్నా .
దేవా॑ వృ॒ధాయ॑ హూమహే .. 8.083.06
అధి॑ న ఇంద్రైషాం॒ విష్ణో॑ సజా॒త్యా॑నాం .
ఇ॒తా మరు॑తో॒ అశ్వి॑నా .. 8.083.07
ప్ర భ్రా॑తృ॒త్వం సు॑దాన॒వోఽధ॑ ద్వి॒తా స॑మా॒న్యా .
మా॒తుర్గర్భే॑ భరామహే .. 8.083.08
యూ॒యం హి ష్ఠా సు॑దానవ॒ ఇంద్ర॑జ్యేష్ఠా అ॒భిద్య॑వః .
అధా॑ చిద్వ ఉ॒త బ్రు॑వే .. 8.083.09

ప్రేష్ఠం॑ వో॒ అతి॑థిం స్తు॒షే మి॒త్రమి॑వ ప్రి॒యం .
అ॒గ్నిం రథం॒ న వేద్యం॑ .. 8.084.01
క॒విమి॑వ॒ ప్రచే॑తసం॒ యం దే॒వాసో॒ అధ॑ ద్వి॒తా .
ని మర్త్యే॑ష్వాద॒ధుః .. 8.084.02
త్వం య॑విష్ఠ దా॒శుషో॒ నౄఀః పా॑హి శృణు॒ధీ గిరః॑ .
రక్షా॑ తో॒కము॒త త్మనా॑ .. 8.084.03
కయా॑ తే అగ్నే అంగిర॒ ఊర్జో॑ నపా॒దుప॑స్తుతిం .
వరా॑య దేవ మ॒న్యవే॑ .. 8.084.04
దాశే॑మ॒ కస్య॒ మన॑సా య॒జ్ఞస్య॑ సహసో యహో .
కదు॑ వోచ ఇ॒దం నమః॑ .. 8.084.05
అధా॒ త్వం హి న॒స్కరో॒ విశ్వా॑ అ॒స్మభ్యం॑ సుక్షి॒తీః .
వాజ॑ద్రవిణసో॒ గిరః॑ .. 8.084.06
కస్య॑ నూ॒నం పరీ॑ణసో॒ ధియో॑ జిన్వసి దంపతే .
గోషా॑తా॒ యస్య॑ తే॒ గిరః॑ .. 8.084.07
తం మ॑ర్జయంత సు॒క్రతుం॑ పురో॒యావా॑నమా॒జిషు॑ .
స్వేషు॒ క్షయే॑షు వా॒జినం॑ .. 8.084.08
క్షేతి॒ క్షేమే॑భిః సా॒ధుభి॒ర్నకి॒ర్యం ఘ్నంతి॒ హంతి॒ యః .
అగ్నే॑ సు॒వీర॑ ఏధతే .. 8.084.09

ఆ మే॒ హవం॑ నాస॒త్యాశ్వి॑నా॒ గచ్ఛ॑తం యు॒వం .
మధ్వః॒ సోమ॑స్య పీ॒తయే॑ .. 8.085.01
ఇ॒మం మే॒ స్తోమ॑మశ్వినే॒మం మే॑ శృణుతం॒ హవం॑ .
మధ్వః॒ సోమ॑స్య పీ॒తయే॑ .. 8.085.02
అ॒యం వాం॒ కృష్ణో॑ అశ్వినా॒ హవ॑తే వాజినీవసూ .
మధ్వః॒ సోమ॑స్య పీ॒తయే॑ .. 8.085.03
శృ॒ణు॒తం జ॑రి॒తుర్హవం॒ కృష్ణ॑స్య స్తువ॒తో న॑రా .
మధ్వః॒ సోమ॑స్య పీ॒తయే॑ .. 8.085.04
ఛ॒ర్దిర్యం॑త॒మదా॑భ్యం॒ విప్రా॑య స్తువ॒తే న॑రా .
మధ్వః॒ సోమ॑స్య పీ॒తయే॑ .. 8.085.05
గచ్ఛ॑తం దా॒శుషో॑ గృ॒హమి॒త్థా స్తు॑వ॒తో అ॑శ్వినా .
మధ్వః॒ సోమ॑స్య పీ॒తయే॑ .. 8.085.06
యుం॒జాథాం॒ రాస॑భం॒ రథే॑ వీ॒డ్వం॑గే వృషణ్వసూ .
మధ్వః॒ సోమ॑స్య పీ॒తయే॑ .. 8.085.07
త్రి॒వం॒ధు॒రేణ॑ త్రి॒వృతా॒ రథే॒నా యా॑తమశ్వినా .
మధ్వః॒ సోమ॑స్య పీ॒తయే॑ .. 8.085.08
నూ మే॒ గిరో॑ నాస॒త్యాశ్వి॑నా॒ ప్రావ॑తం యు॒వం .
మధ్వః॒ సోమ॑స్య పీ॒తయే॑ .. 8.085.09

ఉ॒భా హి ద॒స్రా భి॒షజా॑ మయో॒భువో॒భా దక్ష॑స్య॒ వచ॑సో బభూ॒వథుః॑ .
తా వాం॒ విశ్వ॑కో హవతే తనూకృ॒థే మా నో॒ వి యౌ॑ష్టం స॒ఖ్యా ము॒మోచ॑తం .. 8.086.01
క॒థా నూ॒నం వాం॒ విమ॑నా॒ ఉప॑ స్తవద్యు॒వం ధియం॑ దదథు॒ర్వస్య॑ఇష్టయే .
తా వాం॒ విశ్వ॑కో హవతే తనూకృ॒థే మా నో॒ వి యౌ॑ష్టం స॒ఖ్యా ము॒మోచ॑తం .. 8.086.02
యు॒వం హి ష్మా॑ పురుభుజే॒మమే॑ధ॒తుం వి॑ష్ణా॒ప్వే॑ ద॒దథు॒ర్వస్య॑ఇష్టయే .
తా వాం॒ విశ్వ॑కో హవతే తనూకృ॒థే మా నో॒ వి యౌ॑ష్టం స॒ఖ్యా ము॒మోచ॑తం .. 8.086.03
ఉ॒త త్యం వీ॒రం ధ॑న॒సామృ॑జీ॒షిణం॑ దూ॒రే చి॒త్సంత॒మవ॑సే హవామహే .
యస్య॒ స్వాది॑ష్ఠా సుమ॒తిః పి॒తుర్య॑థా॒ మా నో॒ వి యౌ॑ష్టం స॒ఖ్యా ము॒మోచ॑తం .. 8.086.04
ఋ॒తేన॑ దే॒వః స॑వి॒తా శ॑మాయత ఋ॒తస్య॒ శృంగ॑ముర్వి॒యా వి ప॑ప్రథే .
ఋ॒తం సా॑సాహ॒ మహి॑ చిత్పృతన్య॒తో మా నో॒ వి యౌ॑ష్టం స॒ఖ్యా ము॒మోచ॑తం .. 8.086.05

ద్యు॒మ్నీ వాం॒ స్తోమో॑ అశ్వినా॒ క్రివి॒ర్న సేక॒ ఆ గ॑తం .
మధ్వః॑ సు॒తస్య॒ స ది॒వి ప్రి॒యో న॑రా పా॒తం గౌ॒రావి॒వేరి॑ణే .. 8.087.01
పిబ॑తం ఘ॒ర్మం మధు॑మంతమశ్వి॒నా బ॒ర్హిః సీ॑దతం నరా .
తా మం॑దసా॒నా మను॑షో దురో॒ణ ఆ ని పా॑తం॒ వేద॑సా॒ వయః॑ .. 8.087.02
ఆ వాం॒ విశ్వా॑భిరూ॒తిభిః॑ ప్రి॒యమే॑ధా అహూషత .
తా వ॒ర్తిర్యా॑త॒ముప॑ వృ॒క్తబ॑ర్హిషో॒ జుష్టం॑ య॒జ్ఞం దివి॑ష్టిషు .. 8.087.03
పిబ॑తం॒ సోమం॒ మధు॑మంతమశ్వి॒నా బ॒ర్హిః సీ॑దతం సు॒మత్ .
తా వా॑వృధా॒నా ఉప॑ సుష్టు॒తిం ది॒వో గం॒తం గౌ॒రావి॒వేరి॑ణం .. 8.087.04
ఆ నూ॒నం యా॑తమశ్వి॒నాశ్వే॑భిః ప్రుషి॒తప్సు॑భిః .
దస్రా॒ హిర॑ణ్యవర్తనీ శుభస్పతీ పా॒తం సోమ॑మృతావృధా .. 8.087.05
వ॒యం హి వాం॒ హవా॑మహే విప॒న్యవో॒ విప్రా॑సో॒ వాజ॑సాతయే .
తా వ॒ల్గూ ద॒స్రా పు॑రు॒దంస॑సా ధి॒యాశ్వి॑నా శ్రు॒ష్ట్యా గ॑తం .. 8.087.06

తం వో॑ ద॒స్మమృ॑తీ॒షహం॒ వసో॑ర్మందా॒నమంధ॑సః .
అ॒భి వ॒త్సం న స్వస॑రేషు ధే॒నవ॒ ఇంద్రం॑ గీ॒ర్భిర్న॑వామహే .. 8.088.01
ద్యు॒క్షం సు॒దానుం॒ తవి॑షీభి॒రావృ॑తం గి॒రిం న పు॑రు॒భోజ॑సం .
క్షు॒మంతం॒ వాజం॑ శ॒తినం॑ సహ॒స్రిణం॑ మ॒క్షూ గోమం॑తమీమహే .. 8.088.02
న త్వా॑ బృ॒హంతో॒ అద్ర॑యో॒ వరం॑త ఇంద్ర వీ॒ళవః॑ .
యద్దిత్స॑సి స్తువ॒తే మావ॑తే॒ వసు॒ నకి॒ష్టదా మి॑నాతి తే .. 8.088.03
యోద్ధా॑సి॒ క్రత్వా॒ శవ॑సో॒త దం॒సనా॒ విశ్వా॑ జా॒తాభి మ॒జ్మనా॑ .
ఆ త్వా॒యమ॒ర్క ఊ॒తయే॑ వవర్తతి॒ యం గోత॑మా॒ అజీ॑జనన్ .. 8.088.04
ప్ర హి రి॑రి॒క్ష ఓజ॑సా ది॒వో అంతే॑భ్య॒స్పరి॑ .
న త్వా॑ వివ్యాచ॒ రజ॑ ఇంద్ర॒ పార్థి॑వ॒మను॑ స్వ॒ధాం వ॑వక్షిథ .. 8.088.05
నకిః॒ పరి॑ష్టిర్మఘవన్మ॒ఘస్య॑ తే॒ యద్దా॒శుషే॑ దశ॒స్యసి॑ .
అ॒స్మాకం॑ బోధ్యు॒చథ॑స్య చోది॒తా మంహి॑ష్ఠో॒ వాజ॑సాతయే .. 8.088.06

బృ॒హదింద్రా॑య గాయత॒ మరు॑తో వృత్ర॒హంత॑మం .
యేన॒ జ్యోతి॒రజ॑నయన్నృతా॒వృధో॑ దే॒వం దే॒వాయ॒ జాగృ॑వి .. 8.089.01
అపా॑ధమద॒భిశ॑స్తీరశస్తి॒హాథేంద్రో॑ ద్యు॒మ్న్యాభ॑వత్ .
దే॒వాస్త॑ ఇంద్ర స॒ఖ్యాయ॑ యేమిరే॒ బృహ॑ద్భానో॒ మరు॑ద్గణ .. 8.089.02
ప్ర వ॒ ఇంద్రా॑య బృహ॒తే మరు॑తో॒ బ్రహ్మా॑ర్చత .
వృ॒త్రం హ॑నతి వృత్ర॒హా శ॒తక్ర॑తు॒ర్వజ్రే॑ణ శ॒తప॑ర్వణా .. 8.089.03
అ॒భి ప్ర భ॑ర ధృష॒తా ధృ॑షన్మనః॒ శ్రవ॑శ్చిత్తే అసద్బృ॒హత్ .
అర్షం॒త్వాపో॒ జవ॑సా॒ వి మా॒తరో॒ హనో॑ వృ॒త్రం జయా॒ స్వః॑ .. 8.089.04
యజ్జాయ॑థా అపూర్వ్య॒ మఘ॑వన్వృత్ర॒హత్యా॑య .
తత్పృ॑థి॒వీమ॑ప్రథయ॒స్తద॑స్తభ్నా ఉ॒త ద్యాం .. 8.089.05
తత్తే॑ య॒జ్ఞో అ॑జాయత॒ తద॒ర్క ఉ॒త హస్కృ॑తిః .
తద్విశ్వ॑మభి॒భూర॑సి॒ యజ్జా॒తం యచ్చ॒ జంత్వం॑ .. 8.089.06
ఆ॒మాసు॑ ప॒క్వమైర॑య॒ ఆ సూర్యం॑ రోహయో ది॒వి .
ఘ॒ర్మం న సామం॑తపతా సువృ॒క్తిభి॒ర్జుష్టం॒ గిర్వ॑ణసే బృ॒హత్ .. 8.089.07

ఆ నో॒ విశ్వా॑సు॒ హవ్య॒ ఇంద్రః॑ స॒మత్సు॑ భూషతు .
ఉప॒ బ్రహ్మా॑ణి॒ సవ॑నాని వృత్ర॒హా ప॑రమ॒జ్యా ఋచీ॑షమః .. 8.090.01
త్వం దా॒తా ప్ర॑థ॒మో రాధ॑సామ॒స్యసి॑ స॒త్య ఈ॑శాన॒కృత్ .
తు॒వి॒ద్యు॒మ్నస్య॒ యుజ్యా వృ॑ణీమహే పు॒త్రస్య॒ శవ॑సో మ॒హః .. 8.090.02
బ్రహ్మా॑ త ఇంద్ర గిర్వణః క్రి॒యంతే॒ అన॑తిద్భుతా .
ఇ॒మా జు॑షస్వ హర్యశ్వ॒ యోజ॒నేంద్ర॒ యా తే॒ అమ॑న్మహి .. 8.090.03
త్వం హి స॒త్యో మ॑ఘవ॒న్ననా॑నతో వృ॒త్రా భూరి॑ న్యృం॒జసే॑ .
స త్వం శ॑విష్ఠ వజ్రహస్త దా॒శుషే॒ఽర్వాంచం॑ ర॒యిమా కృ॑ధి .. 8.090.04
త్వమిం॑ద్ర య॒శా అ॑స్యృజీ॒షీ శ॑వసస్పతే .
త్వం వృ॒త్రాణి॑ హంస్యప్ర॒తీన్యేక॒ ఇదను॑త్తా చర్షణీ॒ధృతా॑ .. 8.090.05
తము॑ త్వా నూ॒నమ॑సుర॒ ప్రచే॑తసం॒ రాధో॑ భా॒గమి॑వేమహే .
మ॒హీవ॒ కృత్తిః॑ శర॒ణా త॑ ఇంద్ర॒ ప్ర తే॑ సు॒మ్నా నో॑ అశ్నవన్ .. 8.090.06

క॒న్యా॒3॒॑ వార॑వాయ॒తీ సోమ॒మపి॑ స్రు॒తావి॑దత్ .
అస్తం॒ భరం॑త్యబ్రవీ॒దింద్రా॑య సునవై త్వా శ॒క్రాయ॑ సునవై త్వా .. 8.091.01
అ॒సౌ య ఏషి॑ వీర॒కో గృ॒హంగృ॑హం వి॒చాక॑శద్ .
ఇ॒మం జంభ॑సుతం పిబ ధా॒నావం॑తం కరం॒భిణ॑మపూ॒పవం॑తము॒క్థినం॑ .. 8.091.02
ఆ చ॒న త్వా॑ చికిత్సా॒మోఽధి॑ చ॒న త్వా॒ నేమ॑సి .
శనై॑రివ శన॒కైరి॒వేంద్రా॑యేందో॒ పరి॑ స్రవ .. 8.091.03
కు॒విచ్ఛక॑త్కు॒విత్కర॑త్కు॒విన్నో॒ వస్య॑స॒స్కర॑త్ .
కు॒విత్ప॑తి॒ద్విషో॑ య॒తీరింద్రే॑ణ సం॒గమా॑మహై .. 8.091.04
ఇ॒మాని॒ త్రీణి॑ వి॒ష్టపా॒ తానీం॑ద్ర॒ వి రో॑హయ .
శిర॑స్త॒తస్యో॒ర్వరా॒మాది॒దం మ॒ ఉపో॒దరే॑ .. 8.091.05
అ॒సౌ చ॒ యా న॑ ఉ॒ర్వరాది॒మాం త॒న్వం1॒॑ మమ॑ .
అథో॑ త॒తస్య॒ యచ్ఛిరః॒ సర్వా॒ తా రో॑మ॒శా కృ॑ధి .. 8.091.06
ఖే రథ॑స్య॒ ఖేఽన॑సః॒ ఖే యు॒గస్య॑ శతక్రతో .
అ॒పా॒లామిం॑ద్ర॒ త్రిష్పూ॒త్వ్యకృ॑ణోః॒ సూర్య॑త్వచం .. 8.091.07

పాంత॒మా వో॒ అంధ॑స॒ ఇంద్ర॑మ॒భి ప్ర గా॑యత .
వి॒శ్వా॒సాహం॑ శ॒తక్ర॑తుం॒ మంహి॑ష్ఠం చర్షణీ॒నాం .. 8.092.01
పు॒రు॒హూ॒తం పు॑రుష్టు॒తం గా॑థా॒న్యం1॒॑ సన॑శ్రుతం .
ఇంద్ర॒ ఇతి॑ బ్రవీతన .. 8.092.02
ఇంద్ర॒ ఇన్నో॑ మ॒హానాం॑ దా॒తా వాజా॑నాం నృ॒తుః .
మ॒హాఀ అ॑భి॒జ్ఞ్వా య॑మత్ .. 8.092.03
అపా॑దు శి॒ప్ర్యంధ॑సః సు॒దక్ష॑స్య ప్రహో॒షిణః॑ .
ఇందో॒రింద్రో॒ యవా॑శిరః .. 8.092.04
తమ్వ॒భి ప్రార్చ॒తేంద్రం॒ సోమ॑స్య పీ॒తయే॑ .
తదిద్ధ్య॑స్య॒ వర్ధ॑నం .. 8.092.05
అ॒స్య పీ॒త్వా మదా॑నాం దే॒వో దే॒వస్యౌజ॑సా .
విశ్వా॒భి భువ॑నా భువత్ .. 8.092.06
త్యము॑ వః సత్రా॒సాహం॒ విశ్వా॑సు గీ॒ర్ష్వాయ॑తం .
ఆ చ్యా॑వయస్యూ॒తయే॑ .. 8.092.07
యు॒ధ్మం సంత॑మన॒ర్వాణం॑ సోమ॒పామన॑పచ్యుతం .
నర॑మవా॒ర్యక్ర॑తుం .. 8.092.08
శిక్షా॑ ణ ఇంద్ర రా॒య ఆ పు॒రు వి॒ద్వాఀ ఋ॑చీషమ .
అవా॑ నః॒ పార్యే॒ ధనే॑ .. 8.092.09
అత॑శ్చిదింద్ర ణ॒ ఉపా యా॑హి శ॒తవా॑జయా .
ఇ॒షా స॒హస్ర॑వాజయా .. 8.092.10
అయా॑మ॒ ధీవ॑తో॒ ధియోఽర్వ॑ద్భిః శక్ర గోదరే .
జయే॑మ పృ॒త్సు వ॑జ్రివః .. 8.092.11
వ॒యము॑ త్వా శతక్రతో॒ గావో॒ న యవ॑సే॒ష్వా .
ఉ॒క్థేషు॑ రణయామసి .. 8.092.12
విశ్వా॒ హి మ॑ర్త్యత్వ॒నాను॑కా॒మా శ॑తక్రతో .
అగ॑న్మ వజ్రిన్నా॒శసః॑ .. 8.092.13
త్వే సు పు॑త్ర శవ॒సోఽవృ॑త్ర॒న్కామ॑కాతయః .
న త్వామిం॒ద్రాతి॑ రిచ్యతే .. 8.092.14
స నో॑ వృష॒న్సని॑ష్ఠయా॒ సం ఘో॒రయా॑ ద్రవి॒త్న్వా .
ధి॒యావి॑డ్ఢి॒ పురం॑ధ్యా .. 8.092.15
యస్తే॑ నూ॒నం శ॑తక్రత॒వింద్ర॑ ద్యు॒మ్నిత॑మో॒ మదః॑ .
తేన॑ నూ॒నం మదే॑ మదేః .. 8.092.16
యస్తే॑ చి॒త్రశ్ర॑వస్తమో॒ య ఇం॑ద్ర వృత్ర॒హంత॑మః .
య ఓ॑జో॒దాత॑మో॒ మదః॑ .. 8.092.17
వి॒ద్మా హి యస్తే॑ అద్రివ॒స్త్వాద॑త్తః సత్య సోమపాః .
విశ్వా॑సు దస్మ కృ॒ష్టిషు॑ .. 8.092.18
ఇంద్రా॑య॒ మద్వ॑నే సు॒తం పరి॑ ష్టోభంతు నో॒ గిరః॑ .
అ॒ర్కమ॑ర్చంతు కా॒రవః॑ .. 8.092.19
యస్మి॒న్విశ్వా॒ అధి॒ శ్రియో॒ రణం॑తి స॒ప్త సం॒సదః॑ .
ఇంద్రం॑ సు॒తే హ॑వామహే .. 8.092.20
త్రిక॑ద్రుకేషు॒ చేత॑నం దే॒వాసో॑ య॒జ్ఞమ॑త్నత .
తమిద్వ॑ర్ధంతు నో॒ గిరః॑ .. 8.092.21
ఆ త్వా॑ విశం॒త్వింద॑వః సము॒ద్రమి॑వ॒ సింధ॑వః .
న త్వామిం॒ద్రాతి॑ రిచ్యతే .. 8.092.22
వి॒వ్యక్థ॑ మహి॒నా వృ॑షన్భ॒క్షం సోమ॑స్య జాగృవే .
య ఇం॑ద్ర జ॒ఠరే॑షు తే .. 8.092.23
అరం॑ త ఇంద్ర కు॒క్షయే॒ సోమో॑ భవతు వృత్రహన్ .
అరం॒ ధామ॑భ్య॒ ఇంద॑వః .. 8.092.24
అర॒మశ్వా॑య గాయతి శ్రు॒తక॑క్షో॒ అరం॒ గవే॑ .
అర॒మింద్ర॑స్య॒ ధామ్నే॑ .. 8.092.25
అరం॒ హి ష్మ॑ సు॒తేషు॑ ణః॒ సోమే॑ష్వింద్ర॒ భూష॑సి .
అరం॑ తే శక్ర దా॒వనే॑ .. 8.092.26
ప॒రా॒కాత్తా॑చ్చిదద్రివ॒స్త్వాం న॑క్షంత నో॒ గిరః॑ .
అరం॑ గమామ తే వ॒యం .. 8.092.27
ఏ॒వా హ్యసి॑ వీర॒యురే॒వా శూర॑ ఉ॒త స్థి॒రః .
ఏ॒వా తే॒ రాధ్యం॒ మనః॑ .. 8.092.28
ఏ॒వా రా॒తిస్తు॑వీమఘ॒ విశ్వే॑భిర్ధాయి ధా॒తృభిః॑ .
అధా॑ చిదింద్ర మే॒ సచా॑ .. 8.092.29
మో షు బ్ర॒హ్మేవ॑ తంద్ర॒యుర్భువో॑ వాజానాం పతే .
మత్స్వా॑ సు॒తస్య॒ గోమ॑తః .. 8.092.30
మా న॑ ఇంద్రా॒భ్యా॒3॒॑దిశః॒ సూరో॑ అ॒క్తుష్వా య॑మన్ .
త్వా యు॒జా వ॑నేమ॒ తత్ .. 8.092.31
త్వయేదిం॑ద్ర యు॒జా వ॒యం ప్రతి॑ బ్రువీమహి॒ స్పృధః॑ .
త్వమ॒స్మాకం॒ తవ॑ స్మసి .. 8.092.32
త్వామిద్ధి త్వా॒యవో॑ఽను॒నోను॑వత॒శ్చరా॑న్ .
సఖా॑య ఇంద్ర కా॒రవః॑ .. 8.092.33

ఉద్ఘేద॒భి శ్రు॒తామ॑ఘం వృష॒భం నర్యా॑పసం .
అస్తా॑రమేషి సూర్య .. 8.093.01
నవ॒ యో న॑వ॒తిం పురో॑ బి॒భేద॑ బా॒హ్వో॑జసా .
అహిం॑ చ వృత్ర॒హావ॑ధీత్ .. 8.093.02
స న॒ ఇంద్రః॑ శి॒వః సఖాశ్వా॑వ॒ద్గోమ॒ద్యవ॑మత్ .
ఉ॒రుధా॑రేవ దోహతే .. 8.093.03
యద॒ద్య కచ్చ॑ వృత్రహన్ను॒దగా॑ అ॒భి సూ॑ర్య .
సర్వం॒ తదిం॑ద్ర తే॒ వశే॑ .. 8.093.04
యద్వా॑ ప్రవృద్ధ సత్పతే॒ న మ॑రా॒ ఇతి॒ మన్య॑సే .
ఉ॒తో తత్స॒త్యమిత్తవ॑ .. 8.093.05
యే సోమా॑సః పరా॒వతి॒ యే అ॑ర్వా॒వతి॑ సున్వి॒రే .
సర్వా॒ఀస్తాఀ ఇం॑ద్ర గచ్ఛసి .. 8.093.06
తమింద్రం॑ వాజయామసి మ॒హే వృ॒త్రాయ॒ హంత॑వే .
స వృషా॑ వృష॒భో భు॑వత్ .. 8.093.07
ఇంద్రః॒ స దామ॑నే కృ॒త ఓజి॑ష్ఠః॒ స మదే॑ హి॒తః .
ద్యు॒మ్నీ శ్లో॒కీ స సో॒మ్యః .. 8.093.08
గి॒రా వజ్రో॒ న సంభృ॑తః॒ సబ॑లో॒ అన॑పచ్యుతః .
వ॒వ॒క్ష ఋ॒ష్వో అస్తృ॑తః .. 8.093.09
దు॒ర్గే చి॑న్నః సు॒గం కృ॑ధి గృణా॒న ఇం॑ద్ర గిర్వణః .
త్వం చ॑ మఘవ॒న్వశః॑ .. 8.093.10
యస్య॑ తే॒ నూ చి॑దా॒దిశం॒ న మి॒నంతి॑ స్వ॒రాజ్యం॑ .
న దే॒వో నాధ్రి॑గు॒ర్జనః॑ .. 8.093.11
అధా॑ తే॒ అప్ర॑తిష్కుతం దే॒వీ శుష్మం॑ సపర్యతః .
ఉ॒భే సు॑శిప్ర॒ రోద॑సీ .. 8.093.12
త్వమే॒తద॑ధారయః కృ॒ష్ణాసు॒ రోహి॑ణీషు చ .
పరు॑ష్ణీషు॒ రుశ॒త్పయః॑ .. 8.093.13
వి యదహే॒రధ॑ త్వి॒షో విశ్వే॑ దే॒వాసో॒ అక్ర॑ముః .
వి॒దన్మృ॒గస్య॒ తాఀ అమః॑ .. 8.093.14
ఆదు॑ మే నివ॒రో భు॑వద్వృత్ర॒హాది॑ష్ట॒ పౌంస్యం॑ .
అజా॑తశత్రు॒రస్తృ॑తః .. 8.093.15
శ్రు॒తం వో॑ వృత్ర॒హంత॑మం॒ ప్ర శర్ధం॑ చర్షణీ॒నాం .
ఆ శు॑షే॒ రాధ॑సే మ॒హే .. 8.093.16
అ॒యా ధి॒యా చ॑ గవ్య॒యా పురు॑ణామ॒న్పురు॑ష్టుత .
యత్సోమే॑సోమ॒ ఆభ॑వః .. 8.093.17
బో॒ధిన్మ॑నా॒ ఇద॑స్తు నో వృత్ర॒హా భూర్యా॑సుతిః .
శృ॒ణోతు॑ శ॒క్ర ఆ॒శిషం॑ .. 8.093.18
కయా॒ త్వం న॑ ఊ॒త్యాభి ప్ర మం॑దసే వృషన్ .
కయా॑ స్తో॒తృభ్య॒ ఆ భ॑ర .. 8.093.19
కస్య॒ వృషా॑ సు॒తే సచా॑ ని॒యుత్వా॑న్వృష॒భో ర॑ణత్ .
వృ॒త్ర॒హా సోమ॑పీతయే .. 8.093.20
అ॒భీ షు ణ॒స్త్వం ర॒యిం మం॑దసా॒నః స॑హ॒స్రిణం॑ .
ప్ర॒యం॒తా బో॑ధి దా॒శుషే॑ .. 8.093.21
పత్నీ॑వంతః సు॒తా ఇ॒మ ఉ॒శంతో॑ యంతి వీ॒తయే॑ .
అ॒పాం జగ్మి॑ర్నిచుంపు॒ణః .. 8.093.22
ఇ॒ష్టా హోత్రా॑ అసృక్ష॒తేంద్రం॑ వృ॒ధాసో॑ అధ్వ॒రే .
అచ్ఛా॑వభృ॒థమోజ॑సా .. 8.093.23
ఇ॒హ త్యా స॑ధ॒మాద్యా॒ హరీ॒ హిర॑ణ్యకేశ్యా .
వో॒ళ్హామ॒భి ప్రయో॑ హి॒తం .. 8.093.24
తుభ్యం॒ సోమాః॑ సు॒తా ఇ॒మే స్తీ॒ర్ణం బ॒ర్హిర్వి॑భావసో .
స్తో॒తృభ్య॒ ఇంద్ర॒మా వ॑హ .. 8.093.25
ఆ తే॒ దక్షం॒ వి రో॑చ॒నా దధ॒ద్రత్నా॒ వి దా॒శుషే॑ .
స్తో॒తృభ్య॒ ఇంద్ర॑మర్చత .. 8.093.26
ఆ తే॑ దధామీంద్రి॒యము॒క్థా విశ్వా॑ శతక్రతో .
స్తో॒తృభ్య॑ ఇంద్ర మృళయ .. 8.093.27
భ॒ద్రంభ॑ద్రం న॒ ఆ భ॒రేష॒మూర్జం॑ శతక్రతో .
యదిం॑ద్ర మృ॒ళయా॑సి నః .. 8.093.28
స నో॒ విశ్వా॒న్యా భ॑ర సువి॒తాని॑ శతక్రతో .
యదిం॑ద్ర మృ॒ళయా॑సి నః .. 8.093.29
త్వామిద్వృ॑త్రహంతమ సు॒తావం॑తో హవామహే .
యదిం॑ద్ర మృ॒ళయా॑సి నః .. 8.093.30
ఉప॑ నో॒ హరి॑భిః సు॒తం యా॒హి మ॑దానాం పతే .
ఉప॑ నో॒ హరి॑భిః సు॒తం .. 8.093.31
ద్వి॒తా యో వృ॑త్ర॒హంత॑మో వి॒ద ఇంద్రః॑ శ॒తక్ర॑తుః .
ఉప॑ నో॒ హరి॑భిః సు॒తం .. 8.093.32
త్వం హి వృ॑త్రహన్నేషాం పా॒తా సోమా॑నా॒మసి॑ .
ఉప॑ నో॒ హరి॑భిః సు॒తం .. 8.093.33
ఇంద్ర॑ ఇ॒షే ద॑దాతు న ఋభు॒క్షణ॑మృ॒భుం ర॒యిం .
వా॒జీ ద॑దాతు వా॒జినం॑ .. 8.093.34

గౌర్ధ॑యతి మ॒రుతాం॑ శ్రవ॒స్యుర్మా॒తా మ॒ఘోనాం॑ .
యు॒క్తా వహ్నీ॒ రథా॑నాం .. 8.094.01
యస్యా॑ దే॒వా ఉ॒పస్థే॑ వ్ర॒తా విశ్వే॑ ధా॒రయం॑తే .
సూర్యా॒మాసా॑ దృ॒శే కం .. 8.094.02
తత్సు నో॒ విశ్వే॑ అ॒ర్య ఆ సదా॑ గృణంతి కా॒రవః॑ .
మ॒రుతః॒ సోమ॑పీతయే .. 8.094.03
అస్తి॒ సోమో॑ అ॒యం సు॒తః పిబం॑త్యస్య మ॒రుతః॑ .
ఉ॒త స్వ॒రాజో॑ అ॒శ్వినా॑ .. 8.094.04
పిబం॑తి మి॒త్రో అ॑ర్య॒మా తనా॑ పూ॒తస్య॒ వరు॑ణః .
త్రి॒ష॒ధ॒స్థస్య॒ జావ॑తః .. 8.094.05
ఉ॒తో న్వ॑స్య॒ జోష॒మాఀ ఇంద్రః॑ సు॒తస్య॒ గోమ॑తః .
ప్రా॒తర్హోతే॑వ మత్సతి .. 8.094.06
కద॑త్విషంత సూ॒రయ॑స్తి॒ర ఆప॑ ఇవ॒ స్రిధః॑ .
అర్షం॑తి పూ॒తద॑క్షసః .. 8.094.07
కద్వో॑ అ॒ద్య మ॒హానాం॑ దే॒వానా॒మవో॑ వృణే .
త్మనా॑ చ ద॒స్మవ॑ర్చసాం .. 8.094.08
ఆ యే విశ్వా॒ పార్థి॑వాని ప॒ప్రథ॑న్రోచ॒నా ది॒వః .
మ॒రుతః॒ సోమ॑పీతయే .. 8.094.09
త్యాన్ను పూ॒తద॑క్షసో ది॒వో వో॑ మరుతో హువే .
అ॒స్య సోమ॑స్య పీ॒తయే॑ .. 8.094.10
త్యాన్ను యే వి రోద॑సీ తస్త॒భుర్మ॒రుతో॑ హువే .
అ॒స్య సోమ॑స్య పీ॒తయే॑ .. 8.094.11
త్యం ను మారు॑తం గ॒ణం గి॑రి॒ష్ఠాం వృష॑ణం హువే .
అ॒స్య సోమ॑స్య పీ॒తయే॑ .. 8.094.12

ఆ త్వా॒ గిరో॑ ర॒థీరి॒వాస్థుః॑ సు॒తేషు॑ గిర్వణః .
అ॒భి త్వా॒ సమ॑నూష॒తేంద్ర॑ వ॒త్సం న మా॒తరః॑ .. 8.095.01
ఆ త్వా॑ శు॒క్రా అ॑చుచ్యవుః సు॒తాస॑ ఇంద్ర గిర్వణః .
పిబా॒ త్వ1॒॑స్యాంధ॑స॒ ఇంద్ర॒ విశ్వా॑సు తే హి॒తం .. 8.095.02
పిబా॒ సోమం॒ మదా॑య॒ కమింద్ర॑ శ్యే॒నాభృ॑తం సు॒తం .
త్వం హి శశ్వ॑తీనాం॒ పతీ॒ రాజా॑ వి॒శామసి॑ .. 8.095.03
శ్రు॒ధీ హవం॑ తిర॒శ్చ్యా ఇంద్ర॒ యస్త్వా॑ సప॒ర్యతి॑ .
సు॒వీర్య॑స్య॒ గోమ॑తో రా॒యస్పూ॑ర్ధి మ॒హాఀ అ॑సి .. 8.095.04
ఇంద్ర॒ యస్తే॒ నవీ॑యసీం॒ గిరం॑ మం॒ద్రామజీ॑జనత్ .
చి॒కి॒త్విన్మ॑నసం॒ ధియం॑ ప్ర॒త్నామృ॒తస్య॑ పి॒ప్యుషీం॑ .. 8.095.05
తము॑ ష్టవామ॒ యం గిర॒ ఇంద్ర॑ము॒క్థాని॑ వావృ॒ధుః .
పు॒రూణ్య॑స్య॒ పౌంస్యా॒ సిషా॑సంతో వనామహే .. 8.095.06
ఏతో॒ న్వింద్రం॒ స్తవా॑మ శు॒ద్ధం శు॒ద్ధేన॒ సామ్నా॑ .
శు॒ద్ధైరు॒క్థైర్వా॑వృ॒ధ్వాంసం॑ శు॒ద్ధ ఆ॒శీర్వా॑న్మమత్తు .. 8.095.07
ఇంద్ర॑ శు॒ద్ధో న॒ ఆ గ॑హి శు॒ద్ధః శు॒ద్ధాభి॑రూ॒తిభిః॑ .
శు॒ద్ధో ర॒యిం ని ధా॑రయ శు॒ద్ధో మ॑మద్ధి సో॒మ్యః .. 8.095.08
ఇంద్ర॑ శు॒ద్ధో హి నో॑ ర॒యిం శు॒ద్ధో రత్నా॑ని దా॒శుషే॑ .
శు॒ద్ధో వృ॒త్రాణి॑ జిఘ్నసే శు॒ద్ధో వాజం॑ సిషాససి .. 8.095.09

అ॒స్మా ఉ॒షాస॒ ఆతి॑రంత॒ యామ॒మింద్రా॑య॒ నక్త॒మూర్మ్యాః॑ సు॒వాచః॑ .
అ॒స్మా ఆపో॑ మా॒తరః॑ స॒ప్త త॑స్థు॒ర్నృభ్య॒స్తరా॑య॒ సింధ॑వః సుపా॒రాః .. 8.096.01
అతి॑విద్ధా విథు॒రేణా॑ చి॒దస్త్రా॒ త్రిః స॒ప్త సాను॒ సంహి॑తా గిరీ॒ణాం .
న తద్దే॒వో న మర్త్య॑స్తుతుర్యా॒ద్యాని॒ ప్రవృ॑ద్ధో వృష॒భశ్చ॒కార॑ .. 8.096.02
ఇంద్ర॑స్య॒ వజ్ర॑ ఆయ॒సో నిమి॑శ్ల॒ ఇంద్ర॑స్య బా॒హ్వోర్భూయి॑ష్ఠ॒మోజః॑ .
శీ॒ర్షన్నింద్ర॑స్య॒ క్రత॑వో నిరే॒క ఆ॒సన్నేషం॑త॒ శ్రుత్యా॑ ఉపా॒కే .. 8.096.03
మన్యే॑ త్వా య॒జ్ఞియం॑ య॒జ్ఞియా॑నాం॒ మన్యే॑ త్వా॒ చ్యవ॑న॒మచ్యు॑తానాం .
మన్యే॑ త్వా॒ సత్వ॑నామింద్ర కే॒తుం మన్యే॑ త్వా వృష॒భం చ॑ర్షణీ॒నాం .. 8.096.04
ఆ యద్వజ్రం॑ బా॒హ్వోరిం॑ద్ర॒ ధత్సే॑ మద॒చ్యుత॒మహ॑యే॒ హంత॒వా ఉ॑ .
ప్ర పర్వ॑తా॒ అన॑వంత॒ ప్ర గావః॒ ప్ర బ్ర॒హ్మాణో॑ అభి॒నక్షం॑త॒ ఇంద్రం॑ .. 8.096.05
తము॑ ష్టవామ॒ య ఇ॒మా జ॒జాన॒ విశ్వా॑ జా॒తాన్యవ॑రాణ్యస్మాత్ .
ఇంద్రే॑ణ మి॒త్రం ది॑ధిషేమ గీ॒ర్భిరుపో॒ నమో॑భిర్వృష॒భం వి॑శేమ .. 8.096.06
వృ॒త్రస్య॑ త్వా శ్వ॒సథా॒దీష॑మాణా॒ విశ్వే॑ దే॒వా అ॑జహు॒ర్యే సఖా॑యః .
మ॒రుద్భి॑రింద్ర స॒ఖ్యం తే॑ అ॒స్త్వథే॒మా విశ్వాః॒ పృత॑నా జయాసి .. 8.096.07
త్రిః ష॒ష్టిస్త్వా॑ మ॒రుతో॑ వావృధా॒నా ఉ॒స్రా ఇ॑వ రా॒శయో॑ య॒జ్ఞియా॑సః .
ఉప॒ త్వేమః॑ కృ॒ధి నో॑ భాగ॒ధేయం॒ శుష్మం॑ త ఏ॒నా హ॒విషా॑ విధేమ .. 8.096.08
తి॒గ్మమాయు॑ధం మ॒రుతా॒మనీ॑కం॒ కస్త॑ ఇంద్ర॒ ప్రతి॒ వజ్రం॑ దధర్ష .
అ॒నా॒యు॒ధాసో॒ అసు॑రా అదే॒వాశ్చ॒క్రేణ॒ తాఀ అప॑ వప ఋజీషిన్ .. 8.096.09
మ॒హ ఉ॒గ్రాయ॑ త॒వసే॑ సువృ॒క్తిం ప్రేర॑య శి॒వత॑మాయ ప॒శ్వః .
గిర్వా॑హసే॒ గిర॒ ఇంద్రా॑య పూ॒ర్వీర్ధే॒హి త॒న్వే॑ కు॒విదం॒గ వేద॑త్ .. 8.096.10
ఉ॒క్థవా॑హసే వి॒భ్వే॑ మనీ॒షాం ద్రుణా॒ న పా॒రమీ॑రయా న॒దీనాం॑ .
ని స్పృ॑శ ధి॒యా త॒న్వి॑ శ్రు॒తస్య॒ జుష్ట॑తరస్య కు॒విదం॒గ వేద॑త్ .. 8.096.11
తద్వి॑విడ్ఢి॒ యత్త॒ ఇంద్రో॒ జుజో॑షత్స్తు॒హి సు॑ష్టు॒తిం నమ॒సా వి॑వాస .
ఉప॑ భూష జరిత॒ర్మా రు॑వణ్యః శ్రా॒వయా॒ వాచం॑ కు॒విదం॒గ వేద॑త్ .. 8.096.12
అవ॑ ద్ర॒ప్సో అం॑శు॒మతీ॑మతిష్ఠదియా॒నః కృ॒ష్ణో ద॒శభిః॑ స॒హస్రైః॑ .
ఆవ॒త్తమింద్రః॒ శచ్యా॒ ధమం॑త॒మప॒ స్నేహి॑తీర్నృ॒మణా॑ అధత్త .. 8.096.13
ద్ర॒ప్సమ॑పశ్యం॒ విషు॑ణే॒ చరం॑తముపహ్వ॒రే న॒ద్యో॑ అంశు॒మత్యాః॑ .
నభో॒ న కృ॒ష్ణమ॑వతస్థి॒వాంస॒మిష్యా॑మి వో వృషణో॒ యుధ్య॑తా॒జౌ .. 8.096.14
అధ॑ ద్ర॒ప్సో అం॑శు॒మత్యా॑ ఉ॒పస్థేఽధా॑రయత్త॒న్వం॑ తిత్విషా॒ణః .
విశో॒ అదే॑వీర॒భ్యా॒3॒॑చరం॑తీ॒ర్బృహ॒స్పతి॑నా యు॒జేంద్రః॑ ససాహే .. 8.096.15
త్వం హ॒ త్యత్స॒ప్తభ్యో॒ జాయ॑మానోఽశ॒త్రుభ్యో॑ అభవః॒ శత్రు॑రింద్ర .
గూ॒ళ్హే ద్యావా॑పృథి॒వీ అన్వ॑విందో విభు॒మద్భ్యో॒ భువ॑నేభ్యో॒ రణం॑ ధాః .. 8.096.16
త్వం హ॒ త్యద॑ప్రతిమా॒నమోజో॒ వజ్రే॑ణ వజ్రింధృషి॒తో జ॑ఘంథ .
త్వం శుష్ణ॒స్యావా॑తిరో॒ వధ॑త్రై॒స్త్వం గా ఇం॑ద్ర॒ శచ్యేద॑విందః .. 8.096.17
త్వం హ॒ త్యద్వృ॑షభ చర్షణీ॒నాం ఘ॒నో వృ॒త్రాణాం॑ తవి॒షో బ॑భూథ .
త్వం సింధూ॑ఀరసృజస్తస్తభా॒నాంత్వమ॒పో అ॑జయో దా॒సప॑త్నీః .. 8.096.18
స సు॒క్రతూ॒ రణి॑తా॒ యః సు॒తేష్వను॑త్తమన్యు॒ర్యో అహే॑వ రే॒వాన్ .
య ఏక॒ ఇన్నర్యపాం॑సి॒ కర్తా॒ స వృ॑త్ర॒హా ప్రతీద॒న్యమా॑హుః .. 8.096.19
స వృ॑త్ర॒హేంద్ర॑శ్చర్షణీ॒ధృత్తం సు॑ష్టు॒త్యా హవ్యం॑ హువేమ .
స ప్రా॑వి॒తా మ॒ఘవా॑ నోఽధివ॒క్తా స వాజ॑స్య శ్రవ॒స్య॑స్య దా॒తా .. 8.096.20
స వృ॑త్ర॒హేంద్ర॑ ఋభు॒క్షాః స॒ద్యో జ॑జ్ఞా॒నో హవ్యో॑ బభూవ .
కృ॒ణ్వన్నపాం॑సి॒ నర్యా॑ పు॒రూణి॒ సోమో॒ న పీ॒తో హవ్యః॒ సఖి॑భ్యః .. 8.096.21

యా ఇం॑ద్ర॒ భుజ॒ ఆభ॑రః॒ స్వ॑ర్వా॒ఀ అసు॑రేభ్యః .
స్తో॒తార॒మిన్మ॑ఘవన్నస్య వర్ధయ॒ యే చ॒ త్వే వృ॒క్తబ॑ర్హిషః .. 8.097.01
యమిం॑ద్ర దధి॒షే త్వమశ్వం॒ గాం భా॒గమవ్య॑యం .
యజ॑మానే సున్వ॒తి దక్షి॑ణావతి॒ తస్మిం॒తం ధే॑హి॒ మా ప॒ణౌ .. 8.097.02
య ఇం॑ద్ర॒ సస్త్య॑వ్ర॒తో॑ఽను॒ష్వాప॒మదే॑వయుః .
స్వైః ష ఏవై॑ర్ముముర॒త్పోష్యం॑ ర॒యిం స॑ను॒తర్ధే॑హి॒ తం తతః॑ .. 8.097.03
యచ్ఛ॒క్రాసి॑ పరా॒వతి॒ యద॑ర్వా॒వతి॑ వృత్రహన్ .
అత॑స్త్వా గీ॒ర్భిర్ద్యు॒గదిం॑ద్ర కే॒శిభిః॑ సు॒తావా॒ఀ ఆ వి॑వాసతి .. 8.097.04
యద్వాసి॑ రోచ॒నే ది॒వః స॑ము॒ద్రస్యాధి॑ వి॒ష్టపి॑ .
యత్పార్థి॑వే॒ సద॑నే వృత్రహంతమ॒ యదం॒తరి॑క్ష॒ ఆ గ॑హి .. 8.097.05
స నః॒ సోమే॑షు సోమపాః సు॒తేషు॑ శవసస్పతే .
మా॒దయ॑స్వ॒ రాధ॑సా సూ॒నృతా॑వ॒తేంద్ర॑ రా॒యా పరీ॑ణసా .. 8.097.06
మా న॑ ఇంద్ర॒ పరా॑ వృణ॒గ్భవా॑ నః సధ॒మాద్యః॑ .
త్వం న॑ ఊ॒తీ త్వమిన్న॒ ఆప్యం॒ మా న॑ ఇంద్ర॒ పరా॑ వృణక్ .. 8.097.07
అ॒స్మే ఇం॑ద్ర॒ సచా॑ సు॒తే ని ష॑దా పీ॒తయే॒ మధు॑ .
కృ॒ధీ జ॑రి॒త్రే మ॑ఘవ॒న్నవో॑ మ॒హద॒స్మే ఇం॑ద్ర॒ సచా॑ సు॒తే .. 8.097.08
న త్వా॑ దే॒వాస॑ ఆశత॒ న మర్త్యా॑సో అద్రివః .
విశ్వా॑ జా॒తాని॒ శవ॑సాభి॒భూర॑సి॒ న త్వా॑ దే॒వాస॑ ఆశత .. 8.097.09
విశ్వాః॒ పృత॑నా అభి॒భూత॑రం॒ నరం॑ స॒జూస్త॑తక్షు॒రింద్రం॑ జజ॒నుశ్చ॑ రా॒జసే॑ .
క్రత్వా॒ వరి॑ష్ఠం॒ వర॑ ఆ॒మురి॑ము॒తోగ్రమోజి॑ష్ఠం త॒వసం॑ తర॒స్వినం॑ .. 8.097.10
సమీం॑ రే॒భాసో॑ అస్వర॒న్నింద్రం॒ సోమ॑స్య పీ॒తయే॑ .
స్వ॑ర్పతిం॒ యదీం॑ వృ॒ధే ధృ॒తవ్ర॑తో॒ హ్యోజ॑సా॒ సమూ॒తిభిః॑ .. 8.097.11
నే॒మిం న॑మంతి॒ చక్ష॑సా మే॒షం విప్రా॑ అభి॒స్వరా॑ .
సు॒దీ॒తయో॑ వో అ॒ద్రుహోఽపి॒ కర్ణే॑ తర॒స్వినః॒ సమృక్వ॑భిః .. 8.097.12
తమింద్రం॑ జోహవీమి మ॒ఘవా॑నము॒గ్రం స॒త్రా దధా॑న॒మప్ర॑తిష్కుతం॒ శవాం॑సి .
మంహి॑ష్ఠో గీ॒ర్భిరా చ॑ య॒జ్ఞియో॑ వ॒వర్త॑ద్రా॒యే నో॒ విశ్వా॑ సు॒పథా॑ కృణోతు వ॒జ్రీ .. 8.097.13
త్వం పుర॑ ఇంద్ర చి॒కిదే॑నా॒ వ్యోజ॑సా శవిష్ఠ శక్ర నాశ॒యధ్యై॑ .
త్వద్విశ్వా॑ని॒ భువ॑నాని వజ్రిం॒ద్యావా॑ రేజేతే పృథి॒వీ చ॑ భీ॒షా .. 8.097.14
తన్మ॑ ఋ॒తమిం॑ద్ర శూర చిత్ర పాత్వ॒పో న వ॑జ్రిందురి॒తాతి॑ పర్షి॒ భూరి॑ .
క॒దా న॑ ఇంద్ర రా॒య ఆ ద॑శస్యేర్వి॒శ్వప్స్న్య॑స్య స్పృహ॒యాయ్య॑స్య రాజన్ .. 8.097.15

ఇంద్రా॑య॒ సామ॑ గాయత॒ విప్రా॑య బృహ॒తే బృ॒హత్ .
ధ॒ర్మ॒కృతే॑ విప॒శ్చితే॑ పన॒స్యవే॑ .. 8.098.01
త్వమిం॑ద్రాభి॒భూర॑సి॒ త్వం సూర్య॑మరోచయః .
వి॒శ్వక॑ర్మా వి॒శ్వదే॑వో మ॒హాఀ అ॑సి .. 8.098.02
వి॒భ్రాజం॒జ్యోతి॑షా॒ స్వ1॒॑రగ॑చ్ఛో రోచ॒నం ది॒వః .
దే॒వాస్త॑ ఇంద్ర స॒ఖ్యాయ॑ యేమిరే .. 8.098.03
ఏంద్ర॑ నో గధి ప్రి॒యః స॑త్రా॒జిదగో॑హ్యః .
గి॒రిర్న వి॒శ్వత॑స్పృ॒థుః పతి॑ర్ది॒వః .. 8.098.04
అ॒భి హి స॑త్య సోమపా ఉ॒భే బ॒భూథ॒ రోద॑సీ .
ఇంద్రాసి॑ సున్వ॒తో వృ॒ధః పతి॑ర్ది॒వః .. 8.098.05
త్వం హి శశ్వ॑తీనా॒మింద్ర॑ ద॒ర్తా పు॒రామసి॑ .
హం॒తా దస్యో॒ర్మనో॑ర్వృ॒ధః పతి॑ర్ది॒వః .. 8.098.06
అధా॒ హీం॑ద్ర గిర్వణ॒ ఉప॑ త్వా॒ కామా॑న్మ॒హః స॑సృ॒జ్మహే॑ .
ఉ॒దేవ॒ యంత॑ ఉ॒దభిః॑ .. 8.098.07
వార్ణ త్వా॑ య॒వ్యాభి॒ర్వర్ధం॑తి శూర॒ బ్రహ్మా॑ణి .
వా॒వృ॒ధ్వాంసం॑ చిదద్రివో ది॒వేది॑వే .. 8.098.08
యుం॒జంతి॒ హరీ॑ ఇషి॒రస్య॒ గాథ॑యో॒రౌ రథ॑ ఉ॒రుయు॑గే .
ఇం॒ద్ర॒వాహా॑ వచో॒యుజా॑ .. 8.098.09
త్వం న॑ ఇం॒ద్రా భ॑ర॒ఀ ఓజో॑ నృ॒మ్ణం శ॑తక్రతో విచర్షణే .
ఆ వీ॒రం పృ॑తనా॒షహం॑ .. 8.098.10
త్వం హి నః॑ పి॒తా వ॑సో॒ త్వం మా॒తా శ॑తక్రతో బ॒భూవి॑థ .
అధా॑ తే సు॒మ్నమీ॑మహే .. 8.098.11
త్వాం శు॑ష్మిన్పురుహూత వాజ॒యంత॒ముప॑ బ్రువే శతక్రతో .
స నో॑ రాస్వ సు॒వీర్యం॑ .. 8.098.12

త్వామి॒దా హ్యో నరోఽపీ॑ప్యన్వజ్రి॒న్భూర్ణ॑యః .
స ఇం॑ద్ర॒ స్తోమ॑వాహసామి॒హ శ్రు॒ధ్యుప॒ స్వస॑ర॒మా గ॑హి .. 8.099.01
మత్స్వా॑ సుశిప్ర హరివ॒స్తదీ॑మహే॒ త్వే ఆ భూ॑షంతి వే॒ధసః॑ .
తవ॒ శ్రవాం॑స్యుప॒మాన్యు॒క్థ్యా॑ సు॒తేష్విం॑ద్ర గిర్వణః .. 8.099.02
శ్రాయం॑త ఇవ॒ సూర్యం॒ విశ్వేదింద్ర॑స్య భక్షత .
వసూ॑ని జా॒తే జన॑మాన॒ ఓజ॑సా॒ ప్రతి॑ భా॒గం న దీ॑ధిమ .. 8.099.03
అన॑ర్శరాతిం వసు॒దాముప॑ స్తుహి భ॒ద్రా ఇంద్ర॑స్య రా॒తయః॑ .
సో అ॑స్య॒ కామం॑ విధ॒తో న రో॑షతి॒ మనో॑ దా॒నాయ॑ చో॒దయ॑న్ .. 8.099.04
త్వమిం॑ద్ర॒ ప్రతూ॑ర్తిష్వ॒భి విశ్వా॑ అసి॒ స్పృధః॑ .
అ॒శ॒స్తి॒హా జ॑ని॒తా వి॑శ్వ॒తూర॑సి॒ త్వం తూ॑ర్య తరుష్య॒తః .. 8.099.05
అను॑ తే॒ శుష్మం॑ తు॒రయం॑తమీయతుః క్షో॒ణీ శిశుం॒ న మా॒తరా॑ .
విశ్వా॑స్తే॒ స్పృధః॑ శ్నథయంత మ॒న్యవే॑ వృ॒త్రం యదిం॑ద్ర॒ తూర్వ॑సి .. 8.099.06
ఇ॒త ఊ॒తీ వో॑ అ॒జరం॑ ప్రహే॒తార॒మప్ర॑హితం .
ఆ॒శుం జేతా॑రం॒ హేతా॑రం ర॒థీత॑మ॒మతూ॑ర్తం తుగ్ర్యా॒వృధం॑ .. 8.099.07
ఇ॒ష్క॒ర్తార॒మని॑ష్కృతం॒ సహ॑స్కృతం శ॒తమూ॑తిం శ॒తక్ర॑తుం .
స॒మా॒నమింద్ర॒మవ॑సే హవామహే॒ వస॑వానం వసూ॒జువం॑ .. 8.099.08

అ॒యం త॑ ఏమి త॒న్వా॑ పు॒రస్తా॒ద్విశ్వే॑ దే॒వా అ॒భి మా॑ యంతి ప॒శ్చాత్ .
య॒దా మహ్యం॒ దీధ॑రో భా॒గమిం॒ద్రాదిన్మయా॑ కృణవో వీ॒ర్యా॑ణి .. 8.100.01
దధా॑మి తే॒ మధు॑నో భ॒క్షమగ్రే॑ హి॒తస్తే॑ భా॒గః సు॒తో అ॑స్తు॒ సోమః॑ .
అస॑శ్చ॒ త్వం ద॑క్షిణ॒తః సఖా॒ మేఽధా॑ వృ॒త్రాణి॑ జంఘనావ॒ భూరి॑ .. 8.100.02
ప్ర సు స్తోమం॑ భరత వాజ॒యంత॒ ఇంద్రా॑య స॒త్యం యది॑ స॒త్యమస్తి॑ .
నేంద్రో॑ అ॒స్తీతి॒ నేమ॑ ఉ త్వ ఆహ॒ క ఈం॑ దదర్శ॒ కమ॒భి ష్ట॑వామ .. 8.100.03
అ॒యమ॑స్మి జరితః॒ పశ్య॑ మే॒హ విశ్వా॑ జా॒తాన్య॒భ్య॑స్మి మ॒హ్నా .
ఋ॒తస్య॑ మా ప్ర॒దిశో॑ వర్ధయంత్యాదర్ది॒రో భువ॑నా దర్దరీమి .. 8.100.04
ఆ యన్మా॑ వే॒నా అరు॑హన్నృ॒తస్య॒ఀ ఏక॒మాసీ॑నం హర్య॒తస్య॑ పృ॒ష్ఠే .
మన॑శ్చిన్మే హృ॒ద ఆ ప్రత్య॑వోచ॒దచి॑క్రదం॒ఛిశు॑మంతః॒ సఖా॑యః .. 8.100.05
విశ్వేత్తా తే॒ సవ॑నేషు ప్ర॒వాచ్యా॒ యా చ॒కర్థ॑ మఘవన్నింద్ర సున్వ॒తే .
పారా॑వతం॒ యత్పు॑రుసంభృ॒తం వస్వ॒పావృ॑ణోః శర॒భాయ॒ ఋషి॑బంధవే .. 8.100.06
ప్ర నూ॒నం ధా॑వతా॒ పృథ॒ఙ్నేహ యో వో॒ అవా॑వరీత్ .
ని షీం॑ వృ॒త్రస్య॒ మర్మ॑ణి॒ వజ్ర॒మింద్రో॑ అపీపతత్ .. 8.100.07
మనో॑జవా॒ అయ॑మాన ఆయ॒సీమ॑తర॒త్పురం॑ .
దివం॑ సుప॒ర్ణో గ॒త్వాయ॒ సోమం॑ వ॒జ్రిణ॒ ఆభ॑రత్ .. 8.100.08
స॒ము॒ద్రే అం॒తః శ॑యత ఉ॒ద్నా వజ్రో॑ అ॒భీవృ॑తః .
భరం॑త్యస్మై సం॒యతః॑ పు॒రఃప్ర॑స్రవణా బ॒లిం .. 8.100.09
యద్వాగ్వదం॑త్యవిచేత॒నాని॒ రాష్ట్రీ॑ దే॒వానాం॑ నిష॒సాద॑ మం॒ద్రా .
చత॑స్ర॒ ఊర్జం॑ దుదుహే॒ పయాం॑సి॒ క్వ॑ స్విదస్యాః పర॒మం జ॑గామ .. 8.100.10
దే॒వీం వాచ॑మజనయంత దే॒వాస్తాం వి॒శ్వరూ॑పాః ప॒శవో॑ వదంతి .
సా నో॑ మం॒ద్రేష॒మూర్జం॒ దుహా॑నా ధే॒నుర్వాగ॒స్మానుప॒ సుష్టు॒తైతు॑ .. 8.100.11
సఖే॑ విష్ణో విత॒రం వి క్ర॑మస్వ॒ ద్యౌర్దే॒హి లో॒కం వజ్రా॑య వి॒ష్కభే॑ .
హనా॑వ వృ॒త్రం రి॒ణచా॑వ॒ సింధూ॒నింద్ర॑స్య యంతు ప్రస॒వే విసృ॑ష్టాః .. 8.100.12

ఋధ॑గి॒త్థా స మర్త్యః॑ శశ॒మే దే॒వతా॑తయే .
యో నూ॒నం మి॒త్రావరు॑ణావ॒భిష్ట॑య ఆచ॒క్రే హ॒వ్యదా॑తయే .. 8.101.01
వర్షి॑ష్ఠక్షత్రా ఉరు॒చక్ష॑సా॒ నరా॒ రాజా॑నా దీర్ఘ॒శ్రుత్త॑మా .
తా బా॒హుతా॒ న దం॒సనా॑ రథర్యతః సా॒కం సూర్య॑స్య ర॒శ్మిభిః॑ .. 8.101.02
ప్ర యో వాం॑ మిత్రావరుణాజి॒రో దూ॒తో అద్ర॑వత్ .
అయః॑శీర్షా॒ మదే॑రఘుః .. 8.101.03
న యః సం॒పృచ్ఛే॒ న పున॒ర్హవీ॑తవే॒ న సం॑వా॒దాయ॒ రమ॑తే .
తస్మా॑న్నో అ॒ద్య సమృ॑తేరురుష్యతం బా॒హుభ్యాం॑ న ఉరుష్యతం .. 8.101.04
ప్ర మి॒త్రాయ॒ ప్రార్య॒మ్ణే స॑చ॒థ్య॑మృతావసో .
వ॒రూ॒థ్యం1॒॑ వరు॑ణే॒ ఛంద్యం॒ వచః॑ స్తో॒త్రం రాజ॑సు గాయత .. 8.101.05
తే హి॑న్విరే అరు॒ణం జేన్యం॒ వస్వేకం॑ పు॒త్రం తి॑సౄ॒ణాం .
తే ధామా॑న్య॒మృతా॒ మర్త్యా॑నా॒మద॑బ్ధా అ॒భి చ॑క్షతే .. 8.101.06
ఆ మే॒ వచాం॒స్యుద్య॑తా ద్యు॒మత్త॑మాని॒ కర్త్వా॑ .
ఉ॒భా యా॑తం నాసత్యా స॒జోష॑సా॒ ప్రతి॑ హ॒వ్యాని॑ వీ॒తయే॑ .. 8.101.07
రా॒తిం యద్వా॑మర॒క్షసం॒ హవా॑మహే యు॒వాభ్యాం॑ వాజినీవసూ .
ప్రాచీం॒ హోత్రాం॑ ప్రతి॒రంతా॑వితం నరా గృణా॒నా జ॒మద॑గ్నినా .. 8.101.08
ఆ నో॑ య॒జ్ఞం ది॑వి॒స్పృశం॒ వాయో॑ యా॒హి సు॒మన్మ॑భిః .
అం॒తః ప॒విత్ర॑ ఉ॒పరి॑ శ్రీణా॒నో॒3॒॑ఽయం శు॒క్రో అ॑యామి తే .. 8.101.09
వేత్య॑ధ్వ॒ర్యుః ప॒థిభీ॒ రజి॑ష్ఠైః॒ ప్రతి॑ హ॒వ్యాని॑ వీ॒తయే॑ .
అధా॑ నియుత్వ ఉ॒భయ॑స్య నః పిబ॒ శుచిం॒ సోమం॒ గవా॑శిరం .. 8.101.10
బణ్మ॒హాఀ అ॑సి సూర్య॒ బళా॑దిత్య మ॒హాఀ అ॑సి .
మ॒హస్తే॑ స॒తో మ॑హి॒మా ప॑నస్యతే॒ఽద్ధా దే॑వ మ॒హాఀ అ॑సి .. 8.101.11
బట్ సూ॑ర్య॒ శ్రవ॑సా మ॒హాఀ అ॑సి స॒త్రా దే॑వ మ॒హాఀ అ॑సి .
మ॒హ్నా దే॒వానా॑మసు॒ర్యః॑ పు॒రోహి॑తో వి॒భు జ్యోతి॒రదా॑భ్యం .. 8.101.12
ఇ॒యం యా నీచ్య॒ర్కిణీ॑ రూ॒పా రోహి॑ణ్యా కృ॒తా .
చి॒త్రేవ॒ ప్రత్య॑దర్శ్యాయ॒త్య1॒॑న్తర్ద॒శసు॑ బా॒హుషు॑ .. 8.101.13
ప్ర॒జా హ॑ తి॒స్రో అ॒త్యాయ॑మీయు॒ర్న్య1॒॑న్యా అ॒ర్కమ॒భితో॑ వివిశ్రే .
బృ॒హద్ధ॑ తస్థౌ॒ భువ॑నేష్వం॒తః పవ॑మానో హ॒రిత॒ ఆ వి॑వేశ .. 8.101.14
మా॒తా రు॒ద్రాణాం॑ దుహి॒తా వసూ॑నాం॒ స్వసా॑ది॒త్యానా॑మ॒మృత॑స్య॒ నాభిః॑ .
ప్ర ను వో॑చం చికి॒తుషే॒ జనా॑య॒ మా గామనా॑గా॒మది॑తిం వధిష్ట .. 8.101.15
వ॒చో॒విదం॒ వాచ॑ముదీ॒రయం॑తీం॒ విశ్వా॑భిర్ధీ॒భిరు॑ప॒తిష్ఠ॑మానాం .
దే॒వీం దే॒వేభ్యః॒ పర్యే॒యుషీం॒ గామా మా॑వృక్త॒ మర్త్యో॑ ద॒భ్రచే॑తాః .. 8.101.16

త్వమ॑గ్నే బృ॒హద్వయో॒ దధా॑సి దేవ దా॒శుషే॑ .
క॒విర్గృ॒హప॑తి॒ర్యువా॑ .. 8.102.01
స న॒ ఈళా॑నయా స॒హ దే॒వాఀ అ॑గ్నే దువ॒స్యువా॑ .
చి॒కిద్వి॑భాన॒వా వ॑హ .. 8.102.02
త్వయా॑ హ స్విద్యు॒జా వ॒యం చోది॑ష్ఠేన యవిష్ఠ్య .
అ॒భి ష్మో॒ వాజ॑సాతయే .. 8.102.03
ఔ॒ర్వ॒భృ॒గు॒వచ్ఛుచి॑మప్నవాన॒వదా హు॑వే .
అ॒గ్నిం స॑ము॒ద్రవా॑ససం .. 8.102.04
హు॒వే వాత॑స్వనం క॒విం ప॒ర్జన్య॑క్రంద్యం॒ సహః॑ .
అ॒గ్నిం స॑ము॒ద్రవా॑ససం .. 8.102.05
ఆ స॒వం స॑వి॒తుర్య॑థా॒ భగ॑స్యేవ భు॒జిం హు॑వే .
అ॒గ్నిం స॑ము॒ద్రవా॑ససం .. 8.102.06
అ॒గ్నిం వో॑ వృ॒ధంత॑మధ్వ॒రాణాం॑ పురూ॒తమం॑ .
అచ్ఛా॒ నప్త్రే॒ సహ॑స్వతే .. 8.102.07
అ॒యం యథా॑ న ఆ॒భువ॒త్త్వష్టా॑ రూ॒పేవ॒ తక్ష్యా॑ .
అ॒స్య క్రత్వా॒ యశ॑స్వతః .. 8.102.08
అ॒యం విశ్వా॑ అ॒భి శ్రియో॒ఽగ్నిర్దే॒వేషు॑ పత్యతే .
ఆ వాజై॒రుప॑ నో గమత్ .. 8.102.09
విశ్వే॑షామి॒హ స్తు॑హి॒ హోతౄ॑ణాం య॒శస్త॑మం .
అ॒గ్నిం య॒జ్ఞేషు॑ పూ॒ర్వ్యం .. 8.102.10
శీ॒రం పా॑వ॒కశో॑చిషం॒ జ్యేష్ఠో॒ యో దమే॒ష్వా .
దీ॒దాయ॑ దీర్ఘ॒శ్రుత్త॑మః .. 8.102.11
తమర్వం॑తం॒ న సా॑న॒సిం గృ॑ణీ॒హి వి॑ప్ర శు॒ష్మిణం॑ .
మి॒త్రం న యా॑త॒యజ్జ॑నం .. 8.102.12
ఉప॑ త్వా జా॒మయో॒ గిరో॒ దేది॑శతీర్హవి॒ష్కృతః॑ .
వా॒యోరనీ॑కే అస్థిరన్ .. 8.102.13
యస్య॑ త్రి॒ధాత్వవృ॑తం బ॒ర్హిస్త॒స్థావసం॑దినం .
ఆప॑శ్చి॒న్ని ద॑ధా ప॒దం .. 8.102.14
ప॒దం దే॒వస్య॑ మీ॒ళ్హుషోఽనా॑ధృష్టాభిరూ॒తిభిః॑ .
భ॒ద్రా సూర్య॑ ఇవోప॒దృక్ .. 8.102.15
అగ్నే॑ ఘృ॒తస్య॑ ధీ॒తిభి॑స్తేపా॒నో దే॑వ శో॒చిషా॑ .
ఆ దే॒వాన్వ॑క్షి॒ యక్షి॑ చ .. 8.102.16
తం త్వా॑జనంత మా॒తరః॑ క॒విం దే॒వాసో॑ అంగిరః .
హ॒వ్య॒వాహ॒మమ॑ర్త్యం .. 8.102.17
ప్రచే॑తసం త్వా క॒వేఽగ్నే॑ దూ॒తం వరే॑ణ్యం .
హ॒వ్య॒వాహం॒ ని షే॑దిరే .. 8.102.18
న॒హి మే॒ అస్త్యఘ్న్యా॒ న స్వధి॑తి॒ర్వన॑న్వతి .
అథై॑తా॒దృగ్భ॑రామి తే .. 8.102.19
యద॑గ్నే॒ కాని॒ కాని॑ చి॒దా తే॒ దారూ॑ణి ద॒ధ్మసి॑ .
తా జు॑షస్వ యవిష్ఠ్య .. 8.102.20
యదత్త్యు॑ప॒జిహ్వి॑కా॒ యద్వ॒మ్రో అ॑తి॒సర్ప॑తి .
సర్వం॒ తద॑స్తు తే ఘృ॒తం .. 8.102.21
అ॒గ్నిమింధా॑నో॒ మన॑సా॒ ధియం॑ సచేత॒ మర్త్యః॑ .
అ॒గ్నిమీ॑ధే వి॒వస్వ॑భిః .. 8.102.22

అద॑ర్శి గాతు॒విత్త॑మో॒ యస్మి॑న్వ్ర॒తాన్యా॑ద॒ధుః .
ఉపో॒ షు జా॒తమార్య॑స్య॒ వర్ధ॑నమ॒గ్నిం న॑క్షంత నో॒ గిరః॑ .. 8.103.01
ప్ర దైవో॑దాసో అ॒గ్నిర్దే॒వాఀ అచ్ఛా॒ న మ॒జ్మనా॑ .
అను॑ మా॒తరం॑ పృథి॒వీం వి వా॑వృతే త॒స్థౌ నాక॑స్య॒ సాన॑వి .. 8.103.02
యస్మా॒ద్రేజం॑త కృ॒ష్టయ॑శ్చ॒ర్కృత్యా॑ని కృణ్వ॒తః .
స॒హ॒స్ర॒సాం మే॒ధసా॑తావివ॒ త్మనా॒గ్నిం ధీ॒భిః స॑పర్యత .. 8.103.03
ప్ర యం రా॒యే నినీ॑షసి॒ మర్తో॒ యస్తే॑ వసో॒ దాశ॑త్ .
స వీ॒రం ధ॑త్తే అగ్న ఉక్థశం॒సినం॒ త్మనా॑ సహస్రపో॒షిణం॑ .. 8.103.04
స దృ॒ళ్హే చి॑ద॒భి తృ॑ణత్తి॒ వాజ॒మర్వ॑తా॒ స ధ॑త్తే॒ అక్షి॑తి॒ శ్రవః॑ .
త్వే దే॑వ॒త్రా సదా॑ పురూవసో॒ విశ్వా॑ వా॒మాని॑ ధీమహి .. 8.103.05
యో విశ్వా॒ దయ॑తే॒ వసు॒ హోతా॑ మం॒ద్రో జనా॑నాం .
మధో॒ర్న పాత్రా॑ ప్రథ॒మాన్య॑స్మై॒ ప్ర స్తోమా॑ యంత్య॒గ్నయే॑ .. 8.103.06
అశ్వం॒ న గీ॒ర్భీ ర॒థ్యం॑ సు॒దాన॑వో మర్మృ॒జ్యంతే॑ దేవ॒యవః॑ .
ఉ॒భే తో॒కే తన॑యే దస్మ విశ్పతే॒ పర్షి॒ రాధో॑ మ॒ఘోనాం॑ .. 8.103.07
ప్ర మంహి॑ష్ఠాయ గాయత ఋ॒తావ్నే॑ బృహ॒తే శు॒క్రశో॑చిషే .
ఉప॑స్తుతాసో అ॒గ్నయే॑ .. 8.103.08
ఆ వం॑సతే మ॒ఘవా॑ వీ॒రవ॒ద్యశః॒ సమి॑ద్ధో ద్యు॒మ్న్యాహు॑తః .
కు॒విన్నో॑ అస్య సుమ॒తిర్నవీ॑య॒స్యచ్ఛా॒ వాజే॑భిరా॒గమ॑త్ .. 8.103.09
ప్రేష్ఠ॑ము ప్రి॒యాణాం॑ స్తు॒హ్యా॑సా॒వాతి॑థిం .
అ॒గ్నిం రథా॑నాం॒ యమం॑ .. 8.103.10
ఉది॑తా॒ యో నిది॑తా॒ వేది॑తా॒ వస్వా య॒జ్ఞియో॑ వ॒వర్త॑తి .
దు॒ష్టరా॒ యస్య॑ ప్రవ॒ణే నోర్మయో॑ ధి॒యా వాజం॒ సిషా॑సతః .. 8.103.11
మా నో॑ హృణీతా॒మతి॑థి॒ర్వసు॑ర॒గ్నిః పు॑రుప్రశ॒స్త ఏ॒షః .
యః సు॒హోతా॑ స్వధ్వ॒రః .. 8.103.12
మో తే రి॑ష॒న్యే అచ్ఛో॑క్తిభిర్వ॒సోఽగ్నే॒ కేభి॑శ్చి॒దేవైః॑ .
కీ॒రిశ్చి॒ద్ధి త్వామీట్టే॑ దూ॒త్యా॑య రా॒తహ॑వ్యః స్వధ్వ॒రః .. 8.103.13
ఆగ్నే॑ యాహి మ॒రుత్స॑ఖా రు॒ద్రేభిః॒ సోమ॑పీతయే .
సోభ॑ర్యా॒ ఉప॑ సుష్టు॒తిం మా॒దయ॑స్వ॒ స్వ॑ర్ణరే .. 8.103.14


Last updated July 2, 2013

Special mention : Initial processing and help by Avinash and Shashi Sathaye, 
Avinash Chopde, Shree Devi Kumar, Sunder Hattangadi, John Gardner.
Reprocessed from Original in final form by Detlef Eichler with additional corrections.
See Detlef's site http://www.detlef108.de/Rigvedatm
for other details and formats.

The text is shown with accents (Anudattas, dependent Svaritas,
and independent Svaritas including Kampas). Words are connected (agnimILe). 
Ch is doubled as in gachChati according to the rules of Rigveda-Pratishakhya. 
At the end of a word m is replaced by Anusvara M if the initial letter of the
following word is a labial stop consonant (p, ph, b, bh, m).
Visarga H before sh, Sh or s followed by a voiceless consonant has been restored.

Source : The Aufrecht/van Nooten/Holland (Samhita) version
of the Rigveda (http://www.people.fasarvard.edu/~witzel/onlineRVtm).
In this text accented vowels have Udatta or 'independent Svarita' markers.
Kampas are not shown. Words are separated (agnim ILe). 
Ch is not doubled as in gaChati. At the end of a word we find m before
a following labial stop consonant (p, ph, b, bh, m).
Visarga H before sh, Sh or s followed by a voiceless consonant has 
been dropped according to a rule of  Rigveda-Pratishakhya.

Send corrections to   : detlefeichler@googlemail.com, (sanskrit at cheerful dot c om)

