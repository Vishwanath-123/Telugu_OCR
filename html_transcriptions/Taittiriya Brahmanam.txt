 తైత్తిరీయ-బ్రాహ్మణం 

.. ప్రథమం అష్టకం ..

.. శ్రీ॒ గు॒రు॒భ్యో॒ న॒మః॒ .. హరిః ఓ(4)మ్ ..

ప్రథమాష్టకే ప్రథమః ప్రపాఠకః 1

1 బ్రహ్మ॒ సంధ॑త్తం॒ తన్మే॑ జిన్వతం . క్ష॒త్రꣳ సంధ॑త్తం॒ తన్మే॑ జిన్వతం
   . ఇష॒ꣳ॒ సంధ॑త్తం॒ తాం మే॑ జిన్వతం . ఊర్జ॒ꣳ॒ సంధ॑త్తం॒ తాం మే॑
   జిన్వతం . ర॒యిꣳ సంధ॑త్తం॒ తాం మే॑ జిన్వతం . పుష్టి॒ꣳ॒ సంధ॑త్తం॒
   తాం మే॑ జిన్వతం . ప్ర॒జాꣳ సంధ॑త్తం॒ తాం మే॑ జిన్వతం . ప॒శూంథ్సంధ॑త్తం॒
   తాన్మే॑ జిన్వతం . స్తు॒తో॑సి॒ జన॑ధాః . దే॒వాస్త్వా॑ శుక్ర॒పాః ప్రణ॑యంతు .. 1. 1. 1. 1..

2 సు॒వీరాః᳚ ప్ర॒జాః ప్ర॑జ॒నయ॒న్పరీ॑హి . శు॒క్రః శు॒క్రశో॑చిషా .
   స్తు॒తో॑సి॒ జన॑ధాః . దే॒వాస్త్వా॑ మంథి॒పాః ప్రణ॑యంతు . సు॒ప్ర॒జాః ప్ర॒జాః
   ప్ర॑జ॒నయ॒న్పరీ॑హి . మం॒థీ మం॒థిశో॑చిషా . సం॒జ॒గ్మా॒నౌ ది॒వ ఆ
   పృ॑థి॒వ్యాఽఽయుః॑ . సంధ॑త్తం॒ తన్మే॑ జిన్వతం . ప్రా॒ణꣳ సంధ॑త్తం॒
   తం మే॑ జిన్వతం . అ॒పా॒నꣳ సంధ॑త్తం॒ తం మే॑ జిన్వతం .. 1. 1. 1. 2..

3 వ్యా॒నꣳ సంధ॑త్తం॒ తం మే॑ జిన్వతం . చక్షుః॒ సంధ॑త్తం॒ తన్మే॑ జిన్వతం .
   శ్రోత్ర॒ꣳ॒ సంధ॑త్తం॒ తన్మే॑ జిన్వతం . మనః॒ సంధ॑త్తం॒ తన్మే॑ జిన్వతం
   . వాచ॒ꣳ॒ సంధ॑త్తం॒ తాం మే॑ జిన్వతం . ఆయుః॑ స్థ॒ ఆయు॑ర్మే ధత్తం .
   ఆయు॑ర్య॒జ్ఞాయ॑ ధత్తం . ఆయు॑ర్య॒జ్ఞప॑తయే ధత్తం . ప్రా॒ణః స్థః॑ ప్రా॒ణం మే॑
   ధత్తం . ప్రా॒ణం య॒జ్ఞాయ॑ ధత్తం .. 1. 1. 1. 3..

4 ప్రా॒ణం య॒జ్ఞప॑తయే ధత్తం . చక్షుః॑ స్థ॒శ్చక్షు॑ర్మే ధత్తం .
   చక్షు॑ర్య॒జ్ఞాయ॑ ధత్తం . చక్షు॑ర్య॒జ్ఞప॑తయే ధత్తం . శ్రోత్రగ్గ్॑ స్థః॒
   శ్రోత్రం॑ మే ధత్తం . శ్రోత్రం॑ య॒జ్ఞాయ॑ ధత్తం . శ్రోత్రం॑ య॒జ్ఞప॑తయే ధత్తం .
   తౌ దే॑వౌ శుక్రామంథినౌ . క॒ల్పయ॑తం॒ దైవీ॒ర్విశః॑ . క॒ల్పయ॑తం॒ మాను॑షీః
   .. 1. 1. 1. 4..

5 ఇష॒మూర్జ॑మ॒స్మాసు॑ ధత్తం . ప్రా॒ణాన్ప॒శుషు॑ . ప్ర॒జాం మయి॑ చ॒
 యజ॑మానే చ . నిర॑స్తః॒ శండః॑ . నిర॑స్తో॒ మర్కః॑ . అప॑నుత్తౌ॒
 శండా॒మర్కౌ॑ స॒హామునా᳚ . శు॒క్రస్య॑ స॒మిద॑సి . మం॒థినః॑ స॒మిద॑సి .
 స ప్ర॑థ॒మః సంకృ॑తిర్వి॒శ్వక॑ర్మా . స ప్ర॑థ॒మో మి॒త్రో వరు॑ణో అ॒గ్నిః .
 స ప్ర॑థ॒మో బృహ॒స్పతి॑శ్చికి॒త్వాన్ . తస్మా॒ ఇంద్రా॑య సు॒తమాజు॑హోమి .. 1. 1. 1. 5.. న॒యం॒త్వ॒పా॒నꣳ సంధ॑త్తం॒ తం మే॑ జిన్వతం ప్రా॒ణం య॒జ్ఞాయ॑
 ధత్తం॒ మాను॑షీర॒గ్నిర్ద్వే చ॑ .. 1.. బ్రహ్మ॑ క్ష॒త్రం తదిష॒మూర్జꣳ॑ ర॒యిం
 పుష్టిం॑ ప్ర॒జాం తాం ప॒శూంతాన్ .. సంధ॑త్తం॒ తత్ప్రా॒ణమ॑పా॒నం వ్యా॒నం తం
 చక్షుః॒ శ్రోత్రం॒ మన॒స్తద్వాచం॒ తాం . ఇ॒షాది॒ పంచ॑కే॒ వాచం॒ తాం మే᳚ .
 ప॒శూంథ్సంధ॑త్తం॒ తాన్మే᳚ ప్రా॒ణాది॒ త్రిత॑యే॒ తం మే᳚ . అన్యత్ర॒ తన్మే᳚ ..

6 కృత్తి॑కాస్వ॒గ్నిమాద॑ధీత . ఏ॒తద్వా అ॒గ్నేర్నక్ష॑త్రం . యత్కృత్తి॑కాః .
 స్వాయా॑మే॒వైనం॑ దే॒వతా॑యామా॒ధాయ॑ . బ్ర॒హ్మ॒వ॒ర్చ॒సీ భ॑వతి . ముఖం॒
 వా ఏ॒తన్నక్ష॑త్రాణాం . యత్కృత్తి॑కాః . యః కృత్తి॑కాస్వ॒గ్నిమా॑ధ॒త్తే . ముఖ్య॑
 ఏ॒వ భ॑వతి . అథో॒ ఖలు॑ .. 1. 1. 2. 1..

7 అ॒గ్ని॒న॒క్ష॒త్రమిత్యప॑చాయంతి . గృ॒హాన్ హ॒ దాహు॑కో భవతి . ప్ర॒జాప॑తీ
 రోహి॒ణ్యామ॒గ్నిమ॑సృజత . తం దే॒వా రో॑హి॒ణ్యామాద॑ధత . తతో॒ వై తే
 సర్వా॒న్రోహా॑నరోహన్ . తద్రో॑హి॒ణ్యై రో॑హిణి॒త్వం . యో రో॑హి॒ణ్యామ॒గ్నిమా॑ధ॒త్తే .
 ఋ॒ధ్నోత్యే॒వ . సర్వా॒న్రోహా᳚న్రోహతి . దే॒వా వై భ॒ద్రాః సంతో॒ఽగ్నిమాధి॑థ్సంత ..

 1. 1. 2. 2..

8 తేషా॒మనా॑హితో॒ఽగ్నిరాసీ᳚త్ . అథై᳚భ్యో వా॒మం వస్వపా᳚క్రామత్ . తే
 పున॑ర్వస్వో॒రాద॑ధత . తతో॒ వై తాన్, వా॒మం వసూ॒పావ॑ర్తత . యః పు॒రా భ॒ద్రః
 సన్పాపీ॑యాం॒థ్స్యాత్ . స పున॑ర్వస్వోర॒గ్నిమాద॑ధీత . పున॑రే॒వైనం॑ వా॒మం
 వసూ॒పావ॑ర్తతే . భ॒ద్రో భ॑వతి . యః కా॒మయే॑త॒ దాన॑కామా మే ప్ర॒జాః స్యు॒రితి॑
 . స పూర్వ॑యోః॒ ఫల్గు॑న్యోర॒గ్నిమాద॑ధీత .. 1. 1. 2. 3..

9 అ॒ర్య॒మ్ణో వా ఏ॒తన్నక్ష॑త్రం . యత్పూర్వే॒ ఫల్గు॑నీ . అ॒ర్య॒మేతి॒ తమా॑హు॒ఱ్యో
 దదా॑తి . దాన॑కామా అస్మై ప్ర॒జా భ॑వంతి . యః కా॒మయే॑త భ॒గీ స్యా॒మితి॑ . స
 ఉత్త॑రయోః॒ ఫల్గు॑న్యోర॒గ్నిమాద॑ధీత . భగ॑స్య॒ వా ఏ॒తన్నక్ష॑త్రం . యదుత్త॑రే॒
 ఫల్గు॑నీ . భ॒గ్యే॑వ భ॑వతి . కా॒ల॒కం॒జా వై నామాసు॑రా ఆసన్ .. 1. 1. 2. 4..

10 తే సు॑వ॒ర్గాయ॑ లో॒కాయా॒గ్నిమ॑చిన్వత . పురు॑ష॒ ఇష్ట॑కా॒ముపా॑దధా॒త్పురు॑ష॒
 ఇష్ట॑కాం . స ఇంద్రో᳚ బ్రాహ్మ॒ణో బ్రువా॑ణ॒ ఇష్ట॑కా॒ముపా॑ధత్త . ఏ॒షా మే॑
 చి॒త్రా నామేతి॑ . తే సు॑వ॒ర్గం లో॒కమాప్రారో॑హన్ . స ఇంద్ర॒ ఇష్ట॑కా॒మావృ॑హత్ .
 తేఽవా॑కీర్యంత . యే॑ఽవాకీ᳚ర్యంత . త ఊర్ణా॒వభ॑యోఽభవన్ . ద్వావుద॑పతతాం .. 1. 1. 2. 5..

11 తౌ ది॒వ్యౌ శ్వానా॑వభవతాం . యో భ్రాతృ॑వ్యవాం॒థ్స్యాత్ . స
 చి॒త్రాయా॑మ॒గ్నిమాద॑ధీత . అ॒వ॒కీర్యై॒వ భ్రాతృ॑వ్యాన్ . ఓజో॒ బల॑మింద్రి॒యం
 వీ॒ర్య॑మా॒త్మంధ॑త్తే . వ॒సంతా᳚ బ్రాహ్మ॒ణో᳚ఽగ్నిమాద॑ధీత . వ॒సం॒తో వై
 బ్రా᳚హ్మ॒ణస్య॒ర్తుః . స్వ ఏ॒వైన॑మృ॒తావా॒ధాయ॑ . బ్ర॒హ్మ॒వ॒ర్చ॒సీ భ॑వతి .
 ముఖం॒ వా ఏ॒తదృ॑తూ॒నాం .. 1. 1. 2. 6..

12 యద్వ॑సం॒తః . యో వ॒సంతా॒ఽగ్నిమా॑ధ॒త్తే . ముఖ్య॑ ఏ॒వ భ॑వతి . అథో॒
 యోని॑మంతమే॒వైనం॒ ప్రజా॑త॒మాధ॑త్తే . గ్రీ॒ష్మే రా॑జ॒న్య॑ ఆద॑ధీత . గ్రీ॒ష్మో
 వై రా॑జ॒న్య॑స్య॒ర్తుః . స్వ ఏ॒వైన॑మృ॒తావా॒ధాయ॑ . ఇం॒ద్రి॒యా॒వీ భ॑వతి .
 శ॒రది॒ వైశ్య॒ ఆద॑ధీత . శ॒రద్వై వైశ్య॑స్య॒ర్తుః .. 1. 1. 2. 7..

13 స్వ ఏ॒వేన॑మృ॒తావా॒ధాయ॑ . ప॒శు॒మాన్భ॑వతి . న పూర్వ॑యోః॒
 ఫల్గు॑న్యోర॒గ్నిమాద॑ధీత . ఏ॒షా వై జ॑ఘ॒న్యా॑ రాత్రిః॑ సంవథ్స॒రస్య॑ . యత్పూర్వే॒
 ఫల్గు॑నీ . పృ॒ష్టి॒త ఏ॒వ సం॑వథ్స॒రస్యా॒గ్నిమా॒ధాయ॑ . పాపీ॑యాన్భవతి .
 ఉత్త॑రయో॒రాద॑ధీత . ఏ॒షా వై ప్ర॑థ॒మా రాత్రిః॑ సంవథ్స॒రస్య॑ . యదుత్త॑రే॒
 ఫల్గు॑నీ . ము॒ఖ॒త ఏ॒వ సం॑వథ్స॒రస్యా॒గ్నిమా॒ధాయ॑ . వసీ॑యాన్భవతి .
 అథో॒ ఖలు॑ . య॒దైవైనం॑ య॒జ్ఞ ఉ॑ప॒నమే᳚త్ . అథాద॑ధీత . సైవాస్యర్ద్ధిః॑
 .. 1. 1. 2. 8.. ఖల్వా॑ధిథ్సంత॒ ఫల్గు॑న్యోర॒గ్నిమాద॑ధీతాసన్నపతతామృతూ॒నాం
 వైశ్య॑స్య॒ర్తురుత్త॑రే॒ ఫల్గు॑నీ॒ షట్చ॑ .. 2..

14 ఉద్ధం॑తి . యదే॒వాస్యా॑ అమే॒ధ్యం . తదప॑ హంతి . అ॒పోఽవో᳚క్షతి॒ శాంత్యై᳚
 . సిక॑తా॒ నివ॑పతి . ఏ॒తద్వా అ॒గ్నేర్వై᳚శ్వాన॒రస్య॑ రూ॒పం . రూ॒పేణై॒వ
 వై᳚శ్వాన॒రమవ॑రుంధే . ఊషా॒న్నివ॑పతి . పుష్టి॒ర్వా ఏ॒షా ప్ర॒జన॑నం . యదూషాః᳚
 .. 1. 1. 3. 1..

15 పుష్ట్యా॑మే॒వ ప్ర॒జన॑నే॒ఽగ్నిమాధ॑త్తే . అథో॑ సం॒జ్ఞాన॑ ఏ॒వ .
 సం॒జ్ఞాన॒గ్గ్॒ హ్యే॑తత్ప॑శూ॒నాం . యదూషాః᳚ . ద్యావా॑పృథి॒వీ స॒హాస్తాం᳚ .
 తే వి॑య॒తీ అ॑బ్రూతాం . అస్త్వే॒వ నౌ॑ స॒హ య॒జ్ఞియ॒మితి॑ . యద॒ముష్యా॑
 య॒జ్ఞియ॒మాసీ᳚త్ . తద॒స్యామ॑దధాత్ . త ఊషా॑ అభవన్ .. 1. 1. 3. 2..

16 యద॒స్యా య॒జ్ఞియ॒మాసీ᳚త్ . తద॒ముష్యా॑మదధాత్ . తద॒దశ్చం॒ద్రమ॑సి కృ॒ష్ణం
 . ఊషా᳚న్ని॒వప॑న్న॒దో ధ్యా॑యేత్ . ద్యావా॑పృథి॒వ్యోరే॒వ య॒జ్ఞియే॒ఽగ్నిమాధ॑త్తే .
 అ॒గ్నిర్దే॒వేభ్యో॒ నిలా॑యత . ఆ॒ఖూ రూ॒పం కృ॒త్వా . స పృ॑థి॒వీం ప్రావి॑శత్ .
 స ఊ॒తీః కు॑ర్వా॒ణః పృ॑థి॒వీమను॒ సమ॑చరత్ . తదా॑ఖుకరీ॒షమ॑భవత్ .. 1. 1. 3. 3..

17 యదా॑ఖుకరీ॒షꣳ సం॑భా॒రో భవ॑తి . యదే॒వాస్య॒ తత్ర॒ న్య॑క్తం .
 తదే॒వావ॑రుంధే . ఊర్జం॒ వా ఏ॒తꣳ రసం॑ పృథి॒వ్యా ఉ॑ప॒దీకా॒ ఉద్ది॑హంతి .
 యద్వ॒ల్మీకం᳚ . యద్వ॑ల్మీకవ॒పా సం॑భా॒రో భవ॑తి . ఊర్జ॑మే॒వ రసం॑ పృథి॒వ్యా
 అవ॑రుంధే . అథో॒ శ్రోత్ర॑మే॒వ . శ్రోత్ర॒గ్గ్॒ హ్యే॑తత్పృ॑థి॒వ్యాః . యద్వ॒ల్మీకః॑
 .. 1. 1. 3. 4..

18 అబ॑ధిరో భవతి . య ఏ॒వం వేద॑ . ప్ర॒జాప॑తిః ప్ర॒జా అ॑సృజత .
 తాసా॒మన్న॒ముపా᳚క్షీయత . తాభ్యః॒ సూద॒ముప॒ ప్రాభి॑నత్ . తతో॒ వై తాసా॒మన్నం॒
 నాక్షీ॑యత . యస్య॒ సూదః॑ సంభా॒రో భవ॑తి . నాస్య॑ గృ॒హేఽన్నం॑ క్షీయతే .
 ఆపో॒ వా ఇ॒దమగ్రే॑ సలి॒లమా॑సీత్ . తేన॑ ప్ర॒జాప॑తిరశ్రామ్యత్ .. 1. 1. 3. 5..

19 క॒థమి॒ద2ꣳ స్యా॒దితి॑ . సో॑ఽపశ్యత్పుష్కరప॒ర్ణం తిష్ఠ॑త్ . సో॑ఽమన్యత .
 అస్తి॒ వై తత్ . యస్మి॑న్ని॒దమధి॒తిష్ఠ॒తీతి॑ . స వ॑రా॒హో రూ॒పం కృ॒త్వోప॒
 న్య॑మజ్జత్ . స పృ॑థి॒వీమ॒ధ ఆ᳚ర్చ్ఛత్ . తస్యా॑ ఉప॒హత్యోద॑మజ్జత్ .
 తత్పు॑ష్కరప॒ర్ణే᳚ఽప్రథయత్ . యదప్ర॑థయత్ .. 1. 1. 3. 6..

20 తత్పృ॑థి॒వ్యై పృ॑థివి॒త్వం . అభూ॒ద్వా ఇ॒దమితి॑ . తద్భూమ్యై॑ భూమి॒త్వం . తాం
 దిశోఽను॒ వాతః॒ సమ॑వహత్ . తాꣳ శర్క॑రాభిరదృꣳహత్ . శం వై నో॑ఽభూ॒దితి॑
 . తచ్ఛర్క॑రాణాꣳ శర్కర॒త్వం . యద్వ॑రా॒హవి॑హతꣳ సంభా॒రో భవ॑తి .
 అ॒స్యామే॒వాఛం॑బట్కారమ॒గ్నిమాధ॑త్తే . శర్క॑రా భవంతి॒ ధృత్యై᳚ .. 1. 1. 3. 7..

21 అథో॑ శం॒త్వాయ॑ . సరే॑తా అ॒గ్నిరా॒ధేయ॒ ఇత్యా॑హుః . ఆపో॒ వరు॑ణస్య॒ పత్న॑య
 ఆసన్ . తా అ॒గ్నిర॒భ్య॑ధ్యాయత్ . తాః సమ॑భవత్ . తస్య॒ రేతః॒ పరా॑ఽపతత్ .
 తద్ధిర॑ణ్యమభవత్ . యద్ధిర॑ణ్యము॒పాస్య॑తి . సరే॑తసమే॒వాగ్నిమాధ॑త్తే . పురు॑ష॒
 ఇన్న్వై స్వాద్రేత॑సో బీభథ్సత॒ ఇత్యా॑హుః .. 1. 1. 3. 8..

22 ఉ॒త్త॒ర॒త ఉపా᳚స్య॒త్యబీ॑భథ్సాయై . అతి॒ ప్రయ॑చ్ఛతి .
 ఆర్తి॑మే॒వాతి॒ప్రయ॑చ్ఛతి . అ॒గ్నిర్దే॒వేభ్యో॒ నిలా॑యత . అశ్వో॑ రూ॒పం కృ॒త్వా
 . సో᳚ఽశ్వ॒త్థే సం॑వథ్స॒రమ॑తిష్ఠత్ . తద॑శ్వ॒త్థస్యా᳚శ్వత్థ॒త్వం .
 యదాశ్వ॑త్థః సంభా॒రో భవ॑తి . యదే॒వాస్య॒ తత్ర॒ న్య॑క్తం . తదే॒వావ॑రుంధే ..

 1. 1. 3. 9..

23 దే॒వా వా ఊర్జం॒ వ్య॑భజంత . తత॑ ఉదుం॒బర॒ ఉద॑తిష్ఠత్ . ఊర్గ్వా ఉ॑దుం॒బరః॑
 . యదౌదుం॑బరః సంభా॒రో భవ॑తి . ఊర్జ॑మే॒వావ॑రుంధే . తృ॒తీయ॑స్యామి॒తో ది॒వి
 సోమ॑ ఆసీత్ . తం గా॑య॒త్ర్యాహ॑రత్ . తస్య॑ ప॒ర్ణమ॑చ్ఛిద్యత . తత్ప॒ర్ణో॑ఽభవత్ .
 తత్ప॒ర్ణస్య॑ పర్ణ॒త్వం .. 1. 1. 3. 10..

24 యస్య॑ పర్ణ॒మయః॑ సంభా॒రో భవ॑తి . సో॒మ॒పీ॒థమే॒వావ॑రుంధే . దే॒వా వై
 బ్రహ్మ॑న్నవదంత . తత్ప॒ర్ణ ఉపా॑శృణోత్ . సు॒శ్రవా॒ వై నామ॑ . యత్ప॑ర్ణ॒మయః॑
 సంభా॒రో భవ॑తి . బ్ర॒హ్మ॒వ॒ర్చ॒సమే॒వావ॑రుంధే . ప్ర॒జాప॑తిర॒గ్నిమ॑సృజత
 . సో॑ఽబిభే॒త్ప్ర మా॑ ధక్ష్య॒తీతి॑ . తꣳ శ॒మ్యా॑ఽశమయత్ .. 1. 1. 3. 11..

25 తచ్ఛ॒మ్యై॑ శమి॒త్వం . యచ్ఛ॑మీ॒మయః॑ సంభా॒రో భవ॑తి .
 శాంత్యా॒ అప్ర॑దాహాయ . అ॒గ్నేః సృ॒ష్టస్య॑ య॒తః . వికం॑కతం॒
 భా ఆ᳚ర్చ్ఛత్ . యద్వైకం॑కతః సంభా॒రో భవ॑తి . భా ఏ॒వావ॑రుంధే .
 సహృ॑దయో॒ఽగ్నిరా॒ధేయ॒ ఇత్యా॑హుః . మ॒రుతో॒ఽద్భిర॒గ్నిమ॑తమయన్ . తస్య॑
 తాం॒తస్య॒ హృద॑య॒మాచ్ఛిం॑దన్ . సాఽశని॑రభవత్ . యద॒శని॑హతస్య
 వృ॒క్షస్య॑ సంభా॒రో భవ॑తి . సహృ॑దయమే॒వాగ్నిమాధ॑త్తే .. 1. 1. 3. 12.. ఊషా॑
 అభవన్నభవద్వ॒ల్మీకో᳚ఽశ్రామ్య॒దప్ర॑థయ॒ద్ధృత్యై॑ బీభథ్సథ॒ ఇత్యా॑హూ రుంధే
 పర్ణ॒త్వమ॑శమయదచ్ఛింద॒గ్గ్॒స్త్రీణి॑ చ .. 3..

26 ద్వా॒ద॒శసు॑ విక్రా॒మేష్వ॒గ్నిమాద॑ధీత . ద్వాద॑శ॒ మాసాః᳚ సంవథ్స॒రః .
 సం॒వ॒థ్స॒రాదే॒వైన॑మవ॒రుధ్యాధ॑త్తే . యద్ద్వా॑ద॒శసు॑ విక్రా॒మేష్వా॒దధీ॑త
 . పరి॑మిత॒మవ॑రుంధీత . చక్షు॑ర్నిమిత॒ ఆద॑ధీత . ఇయ॒ద్ద్వాద॑శవిక్రా॒మా3
 ఇతి॑ . పరి॑మితం చై॒వాప॑రిమితం॒ చావ॑రుంధే . అనృ॑తం॒ వై వా॒చా వ॑దతి .
 అనృ॑తం॒ మన॑సా ధ్యాయతి .. 1. 1. 4. 1..

27 చక్షు॒ర్వై స॒త్యం . అద్రా3గిత్యా॑హ . అద॑ర్శ॒మితి॑ . తథ్స॒త్యం
 . యశ్చక్షు॑ర్నిమితే॒ఽగ్నిమా॑ధ॒త్తే . స॒త్య ఏ॒వైన॒మాధ॑త్తే .
 తస్మా॒దాహి॑తాగ్ని॒ర్నానృ॑తం వదేత్ . నాస్య॑ బ్రాహ్మ॒ణోఽనా᳚శ్వాన్గృ॒హే వ॑సేత్ .
 స॒త్యే హ్య॑స్యా॒గ్నిరాహి॑తః . ఆ॒గ్నే॒యీ వై రాత్రిః॑ .. 1. 1. 4. 2..

28 ఆ॒గ్నే॒యాః ప॒శవః॑ . ఐం॒ద్రమహః॑ . నక్తం॒ గార్హ॑పత్య॒మాద॑ధాతి .
 ప॒శూనే॒వావ॑రుంధే . దివా॑ఽఽహవ॒నీయం᳚ . ఇం॒ద్రి॒యమే॒వావ॑రుంధే . అ॒ర్ధోది॑తే॒
 సూర్య॑ ఆహవ॒నీయ॒మాద॑ధాతి . ఏ॒తస్మి॒న్వై లో॒కే ప్ర॒జాప॑తిః ప్ర॒జా అ॑సృజత .
 ప్ర॒జా ఏ॒వ తద్యజ॑మానః సృజతే . అథో॑ భూ॒తం చై॒వ భ॑వి॒ష్యచ్చావ॑రుంధే ..

 1. 1. 4. 3..

29 ఇడా॒ వై మా॑న॒వీ య॑జ్ఞానూకా॒శిన్యా॑సీత్ . సాఽశృ॑ణోత్ . అసు॑రా అ॒గ్నిమాద॑ధత॒
 ఇతి॑ . తద॑గచ్ఛత్ . త ఆ॑హవ॒నీయ॒మగ్ర॒ ఆద॑ధత . అథ॒ గార్హ॑పత్యం .
 అథా᳚న్వాహార్య॒పచ॑నం . సాఽబ్ర॑వీత్ . ప్ర॒తీచ్యే॑షా॒గ్॒ శ్రీర॑గాత్ . భ॒ద్రా
 భూ॒త్వా పరా॑భవిష్యం॒తీతి॑ .. 1. 1. 4. 4..

30 యస్యై॒వమ॒గ్నిరా॑ధీ॒యతే᳚ . ప్ర॒తీచ్య॑స్య॒ శ్రీరే॑తి . భ॒ద్రో భూ॒త్వా
 పరా॑భవతి . సాఽశృ॑ణోత్ . దే॒వా అ॒గ్నిమాద॑ధత॒ ఇతి॑ . తద॑గచ్ఛత్ .
 తే᳚ఽన్వాహార్య॒పచ॑న॒మగ్ర॒ ఆద॑ధత . అథ॒ గార్హ॑పత్యం . అథా॑హవ॒నీయం᳚ .
 సాఽబ్ర॑వీత్ .. 1. 1. 4. 5..

31 ప్రాచ్యే॑షా॒గ్॒ శ్రీర॑గాత్ . భ॒ద్రా భూ॒త్వా సు॑వ॒ర్గం లో॒కమే᳚ష్యంతి .
 ప్ర॒జాం తు న వే॑థ్స్యంత॒ ఇతి॑ . యస్యై॒వమ॒గ్నిరా॑ధీ॒యతే᳚ . ప్రాచ్య॑స్య॒
 శ్రీరే॑తి . భ॒ద్రో భూ॒త్వా సు॑వ॒ర్గం లో॒కమే॑తి . ప్ర॒జాం తు న విం॑దతే .
 సాఽబ్ర॑వీ॒దిడా॒ మనుం᳚ . తథా॒ వా అ॒హం తవా॒గ్నిమాధా᳚స్యామి . యథా॒ ప్ర ప్ర॒జయా॑
 ప॒శుభి॑ర్మిథు॒నైర్జ॑ని॒ష్యసే᳚ .. 1. 1. 4. 6..

32 ప్రత్య॒స్మిన్లో॒కే స్థా॒స్యసి॑ . అ॒భి సు॑వ॒ర్గం లో॒కం జే॒ష్యసీతి॑ .
 గార్హ॑పత్య॒మగ్ర॒ ఆద॑ధాత్ . గార్హ॑పత్యం॒ వా అను॑ ప్ర॒జాః ప॒శవః॒ ప్రజా॑యంతే
 . గార్హ॑పత్యేనై॒వాస్మై᳚ ప్ర॒జాం ప॒శూన్ప్రాజ॑నయత్ . అథా᳚న్వాహార్య॒పచ॑నం .
 తి॒ర్యఙ్ఙి॑వ॒ వా అ॒యం లో॒కః . అ॒స్మిన్నే॒వ తేన॑ లో॒కే ప్రత్య॑తిష్ఠత్ .
 అథా॑హవ॒నీయం᳚ . తేనై॒వ సు॑వ॒ర్గం లో॒కమ॒భ్య॑జయత్ .. 1. 1. 4. 7..

33 యస్యై॒వమ॒గ్నిరా॑ధీ॒యతే᳚ . ప్ర ప్ర॒జయా॑ ప॒శుభి॑ర్మిథు॒నైర్జా॑యతే
 . ప్రత్య॒స్మిన్లో॒కే తి॑ష్ఠతి . అ॒భి సు॑వ॒ర్గం లో॒కం జ॑యతి . యస్య॒ వా
 అయ॑థాదేవతమ॒గ్నిరా॑ధీ॒యతే᳚ . ఆ దే॒వతా᳚భ్యో వృశ్చ్యతే . పాపీ॑యాన్భవతి .
 యస్య॑ యథాదేవ॒తం . న దే॒వతా᳚భ్య॒ ఆ వృ॑శ్చ్యతే . వసీ॑యాన్భవతి .. 1. 1. 4. 8..

34 భృగూ॑ణాం॒ త్వాఽంగి॑రసాం వ్రతపతే వ్ర॒తేనాద॑ధా॒మీతి॑
 భృగ్వంగి॒రసా॒మాద॑ధ్యాత్ . ఆ॒ది॒త్యానాం᳚ త్వా దే॒వానాం᳚ వ్రతపతే
 వ్ర॒తేనాద॑ధా॒మీత్య॒న్యాసాం॒ బ్రాహ్మ॑ణీనాం ప్ర॒జానాం᳚ . వరు॑ణస్య త్వా॒
 రాజ్ఞో᳚ వ్రతపతే వ్ర॒తేనాద॑ధా॒మీతి॒ రాజ్ఞః॑ . ఇంద్ర॑స్య త్వేంద్రి॒యేణ॑
 వ్రతపతే వ్ర॒తేనాద॑ధా॒మీతి॑ రాజ॒న్య॑స్య . మనో᳚స్త్వా గ్రామ॒ణ్యో᳚ వ్రతపతే
 వ్ర॒తేనాద॑ధా॒మీతి॒ వైశ్య॑స్య . ఋ॒భూ॒ణాం త్వా॑ దే॒వానాం᳚ వ్రతపతే
 వ్ర॒తేనాద॑ధా॒మీతి॑ రథకా॒రస్య॑ . య॒థా॒దే॒వ॒తమ॒గ్నిరాధీ॑యతే . న
 దే॒వతా᳚భ్య॒ ఆ వృ॑శ్చ్యతే . వసీ॑యాన్భవతి .. 1. 1. 4. 9.. ధ్యా॒య॒తి॒ వై
 రాత్రి॒శ్చావ॑రుంధే భవిష్యం॒తీత్య॑బ్రవీజ్జని॒ష్యసే॑ఽజయ॒ద్ వసీ॑యాన్ భవతి॒
 నవ॑ చ .. 4..

35 ప్ర॒జాప॑తిర్వా॒చః స॒త్యమ॑పశ్యత్ . తేనా॒గ్నిమాధ॑త్త . తేన॒ వై స ఆ᳚ర్ధ్నోత్ .
 భూర్భువః॒ సువ॒రిత్యా॑హ . ఏ॒తద్వై వా॒చః స॒త్యం . య ఏ॒తేనా॒గ్నిమా॑ధ॒త్తే
 . ఋ॒ధ్నోత్యే॒వ . అథో॑ స॒త్యప్రా॑శూరే॒వ భ॑వతి . అథో॒ య ఏ॒వం
 వి॒ద్వాన॑భి॒చర॑తి . స్తృ॒ణు॒త ఏ॒వైనం᳚ .. 1. 1. 5. 1..

36 భూరిత్యా॑హ . ప్ర॒జా ఏ॒వ తద్యజ॑మానః సృజతే . భువ॒ ఇత్యా॑హ . అ॒స్మిన్నే॒వ
 లో॒కే ప్రతి॑తిష్ఠతి . సువ॒రిత్యా॑హ . సు॒వ॒ర్గ ఏ॒వ లో॒కే ప్రతి॑తిష్ఠతి .
 త్రి॒భిర॒క్షరై॒ర్గార్హ॑పత్య॒మాద॑ధాతి . త్రయ॑ ఇ॒మే లో॒కాః . ఏ॒ష్వే॑వైనం॑
 లో॒కేషు॒ ప్రతి॑ష్ఠిత॒మాధ॑త్తే . సర్వైః᳚ పం॒చభి॑రాహవ॒నీయం᳚ .. 1. 1. 5. 2..

37 సు॒వ॒ర్గాయ॒ వా ఏ॒ష లో॒కాయాధీ॑యతే . యదా॑హవ॒నీయః॑ . సు॒వ॒ర్గ
 ఏ॒వాస్మై॑ లో॒కే వా॒చః స॒త్యꣳ సర్వ॑మాప్నోతి . త్రి॒భిర్గార్హ॑పత్య॒మాద॑ధాతి
 . పం॒చభి॑రాహవ॒నీయం᳚ . అ॒ష్టౌ సంప॑ద్యంతే . అ॒ష్టాక్ష॑రా గాయ॒త్రీ .
 గా॒య॒త్రో᳚ఽగ్నిః . యావా॑నే॒వాగ్నిః . తమాధ॑త్తే .. 1. 1. 5. 3..

38 ప్ర॒జాప॑తిః ప్ర॒జా అ॑సృజత . తా అ॑స్మాథ్సృ॒ష్టాః పరా॑చీరాయన్న్ . తాభ్యో॒
 జ్యోతి॒రుద॑గృహ్ణాత్ . తం జ్యోతిః॒ పశ్యం॑తీః ప్ర॒జా అ॒భిస॒మావ॑ర్తంత .
 ఉ॒పరీ॑వా॒గ్నిముద్గృ॑హ్ణీయాదు॒ద్ధరన్న్॑ . జ్యో॑తిరే॒వ పశ్యం॑తీః ప్ర॒జా
 యజ॑మానమ॒భిస॒మావ॑ర్తంతే . ప్ర॒జాప॑తే॒రక్ష్య॑శ్వయత్ . తత్పరా॑ఽపతత్ .
 తదశ్వో॑ఽభవత్ . తదశ్వ॑స్యాశ్వ॒త్వం .. 1. 1. 5. 4..

39 ఏ॒ష వై ప్ర॒జాప॑తిః . యద॒గ్నిః . ప్రా॒జా॒ప॒త్యోఽశ్వః॑ . యదశ్వం॑
 పు॒రస్తా॒న్నయ॑తి . స్వమే॒వ చక్షుః॒ పశ్య॑న్ప్ర॒జాప॑తి॒రనూదే॑తి .
 వ॒జ్రీ వా ఏ॒షః . యదశ్వః॑ . యదశ్వం॑ పు॒రస్తా॒న్నయ॑తి . జా॒తానే॒వ
 భ్రాతృ॑వ్యా॒న్ప్రణు॑దతే . పున॒రావ॑ర్తయతి .. 1. 1. 5. 5..

40 జ॒ని॒ష్యమా॑ణానే॒వ ప్రతి॑నుదతే . న్యా॑హవ॒నీయో॒ గార్హ॑పత్యమకామయత . ని
 గార్హ॑పత్య ఆహవ॒నీయం᳚ . తౌ వి॒భాజం॒ నాశ॑క్నోత్ . సోఽశ్వః॑ పూర్వ॒వాడ్భూ॒త్వా
 . ప్రాంచం॒ పూర్వ॒ముద॑వహత్ . తత్పూ᳚ర్వ॒వాహః॑ పూర్వవా॒ట్త్వం . యదశ్వం॑
 పు॒రస్తా॒న్నయ॑తి . విభ॑క్తిరే॒వైన॑యోః॒ సా . అథో॒ నానా॑వీర్యావే॒వైనౌ॑ కురుతే ..

 1. 1. 5. 6..

41 యదు॒పర్యు॑పరి॒ శిరో॒ హరే᳚త్ . ప్రా॒ణాన్, విచ్ఛిం॑ద్యాత్ . అ॒ధో॑ఽధః॒
 శిరో॑ హరతి . ప్రా॒ణానాం᳚ గోపీ॒థాయ॑ . ఇయ॒త్యగ్రే॑ హరతి . అథేయ॒త్యథేయ॑తి
 . త్రయ॑ ఇ॒మే లో॒కాః . ఏ॒ష్వే॑వైనం॑ లో॒కేషు॒ ప్రతి॑ష్ఠిత॒మాధ॑త్తే .
 ప్ర॒జాప॑తిర॒గ్నిమ॑సృజత . సో॑ఽబిభే॒త్ప్ర మా॑ ధక్ష్య॒తీతి॑ .. 1. 1. 5. 7..

42 తస్య॑ త్రే॒ధా మ॑హి॒మానం॒ వ్యౌ॑హత్ . శాంత్యా॒ అప్ర॑దాహాయ
 . యత్త్రే॒ధాఽగ్నిరా॑ధీ॒యతే᳚ . మ॒హి॒మాన॑మే॒వాస్య॒ తద్వ్యూ॑హతి . శాంత్యా॒
 అప్ర॑దాహాయ . పున॒రావ॑ర్తయతి . మ॒హి॒మాన॑మే॒వాస్య॒ సంద॑ధాతి . ప॒శుర్వా
 ఏ॒షః . యదశ్వః॑ . ఏ॒ష రు॒ద్రః .. 1. 1. 5. 8..

43 యద॒గ్నిః . యదశ్వ॑స్య ప॒దే᳚ఽగ్నిమా॑ద॒ధ్యాత్ . రు॒ద్రాయ॑ ప॒శూనపి॑దధ్యాత్ .
 అ॒ప॒శుర్యజ॑మానః స్యాత్ . యన్నాక్ర॒మయే᳚త్ . అన॑వరుద్ధా అస్య ప॒శవః॑ స్యుః .
 పా॒ర్॒శ్వ॒త ఆక్ర॑మయేత్ . యథాఽఽహి॑తస్యా॒గ్నేరంగా॑రా అభ్యవ॒వర్తే॑రన్న్ .
 అవ॑రుద్ధా అస్య ప॒శవో॒ భవం॑తి . న రు॒ద్రాయాపి॑దధాతి .. 1. 1. 5. 9..

44 త్రీణి॑ హ॒వీꣳషి॒ నిర్వ॑పతి . వి॒రాజ॑ ఏ॒వ విక్రాం᳚తం॒
 యజ॑మా॒నోఽను॒ విక్ర॑మతే . అ॒గ్నయే॒ పవ॑మానాయ . అ॒గ్నయే॑ పావ॒కాయ॑ .
 అ॒గ్నయే॒ శుచ॑యే . యద॒గ్నయే॒ పవ॑మానాయ ని॒ర్వప॑తి . పు॒నాత్యే॒వైనం᳚
 . యద॒గ్నయే॑ పావ॒కాయ॑ . పూ॒త ఏ॒వాస్మి॑న్న॒న్నాద్యం॑ దధాతి . యద॒గ్నయే॒
 శుచ॑యే . బ్ర॒హ్మ॒వ॒ర్చ॒సమే॒వాస్మి॑న్ను॒పరి॑ష్టాద్దధాతి .. 1. 1. 5. 10..

 ఏ॒న॒మా॒హ॒వ॒నీయం॑ ధత్తేఽశ్వ॒త్వం వ॑ర్తయతి కురుత॒ ఇతి॑ రు॒ద్రో ద॑ధాతి॒
 యద॒గ్నయే॒ శుచ॑య॒ ఏకం॑ చ .. 5..

45 దే॒వా॒సు॒రాః సంయ॑త్తా ఆసన్న్ . తే దే॒వా వి॑జ॒యము॑ప॒యంతః॑ . అ॒గ్నౌ
 వా॒మం వసు॒ సంన్య॑దధత . ఇ॒దము॑ నో భవిష్యతి . యది॑ నో జే॒ష్యంతీతి॑ .
 తద॒గ్నిర్నోథ్సహ॑మశక్నోత్ . తత్త్రే॒ధా విన్య॑దధాత్ . ప॒శుషు॒ తృతీ॑యం . అ॒ప్సు
 తృతీ॑యం . ఆ॒ది॒త్యే తృతీ॑యం .. 1. 1. 6. 1..

46 తద్దే॒వా వి॒జిత్య॑ . పున॒రవా॑రురుథ్సంత . తే᳚ఽగ్నయే॒ పవ॑మానాయ
 పురో॒డాశ॑మ॒ష్టాక॑పాలం॒ నిర॑వపన్ . ప॒శవో॒ వా అ॒గ్నిః పవ॑మానః . యదే॒వ
 ప॒శుష్వాసీ᳚త్ . తత్తేనావా॑రుంధత . తే᳚ఽగ్నయే॑ పావ॒కాయ॑ . ఆపో॒ వా అ॒గ్నిః
 పా॑వ॒కః . యదే॒వాప్స్వాసీ᳚త్ . తత్తేనావా॑రుంధత .. 1. 1. 6. 2..

47 తే᳚ఽగ్నయే॒ శుచ॑యే . అ॒సౌ వా ఆ॑ది॒త్యో᳚ఽగ్నిః శుచిః॑ . యదే॒వాది॒త్య ఆసీ᳚త్ .
 తత్తేనావా॑రుంధత . బ్ర॒హ్మ॒వా॒దినో॑ వదంతి . త॒నువో॒ వావైతా అ॑గ్న్యా॒ధేయ॑స్య
 . ఆ॒గ్నే॒యో వా అ॒ష్టాక॑పాలోఽగ్న్యా॒ధేయ॒మితి॑ . యత్తం ని॒ర్వపే᳚త్ . నైతాని॑ .
 యథా॒ఽఽత్మా స్యాత్ .. 1. 1. 6. 3..

48 నాంగా॑ని . తా॒దృగే॒వ తత్ . యదే॒తాని॑ ని॒ర్వపే᳚త్ . న తం . యథాఽఙ్గా॑ని॒ స్యుః
 . నాత్మా . తా॒దృగే॒వ తత్ . ఉ॒భయా॑ని స॒హ ని॒రుప్యా॑ణి . య॒జ్ఞస్య॑ సాత్మ॒త్వాయ॑
 . ఉ॒భయం॒ వా ఏ॒తస్యేం᳚ద్రి॒యం వీ॒ర్య॑మాప్యతే .. 1. 1. 6. 4..

49 యో᳚ఽగ్నిమా॑ధ॒త్తే . ఐం॒ద్రా॒గ్నమేకా॑దశకపాల॒మను॒నిర్వ॑పేత్ . ఆ॒ది॒త్యం
 చ॒రుం . ఇం॒ద్రా॒గ్నీ వై దే॒వానా॒మయా॑తయామానౌ . యే ఏ॒వ దే॒వతే॒ అయా॑తయామ్నీ .
 తాభ్యా॑మే॒వాస్మా॑ ఇంద్రి॒యం వీ॒ర్య॑మవ॑రుంధే . ఆ॒ది॒త్యో భ॑వతి . ఇ॒యం వా అది॑తిః
 . అ॒స్యామే॒వ ప్రతి॑తిష్ఠతి . ధే॒న్వై వా ఏ॒తద్రేతః॑ .. 1. 1. 6. 5..

50 యదాజ్యం᳚ . అ॒న॒డుహ॑స్తండు॒లాః . మి॒థు॒నమే॒వావ॑రుంధే . ఘృ॒తే భ॑వతి .
 య॒జ్ఞస్యాలూ᳚క్షాంతత్వాయ . చ॒త్వార॑ ఆర్షే॒యాః ప్రాశ్ఞం॑తి . ది॒శామే॒వ జ్యోతి॑షి
 జుహోతి . ప॒శవో॒ వా ఏ॒తాని॑ హ॒వీꣳషి॑ . ఏ॒ష రు॒ద్రః . యద॒గ్నిః .. 1. 1. 6. 6..

51 యథ్స॒ద్య ఏ॒తాని॑ హ॒వీꣳషి॑ ని॒ర్వపే᳚త్ . రు॒ద్రాయ॑ ప॒శూనపి॑ దధ్యాత్ .
 అ॒ప॒శుర్యజ॑మానః స్యాత్ . యన్నాను॑ని॒ర్వపే᳚త్ . అన॑వరుద్ధా అస్య ప॒శవః॑ స్యుః .
 ద్వా॒ద॒శసు॒ రాత్రీ॒ష్వను॒ నిర్వ॑పేత్ . సం॒వ॒థ్స॒రప్ర॑తిమా॒ వై ద్వాద॑శ॒
 రాత్ర॑యః . సం॒వ॒థ్స॒రేణై॒వాస్మై॑ రు॒ద్రꣳ శ॑మయి॒త్వా . ప॒శూనవ॑రుంధే .
 యదేక॑మేకమే॒తాని॑ హ॒వీꣳషి॑ ని॒ర్వపే᳚త్ .. 1. 1. 6. 7..

52 యథా॒ త్రీణ్యా॒వప॑నాని పూ॒రయే᳚త్ . తా॒దృక్తత్ . న ప్ర॒జన॑న॒ముచ్ఛిꣳ॑షేత్
 . ఏకం॑ ని॒రుప్య॑ . ఉత్త॑రే॒ సమ॑స్యేత్ . తృ॒తీయ॑మే॒వాస్మై॑
 లో॒కముచ్ఛిꣳ॑షతి ప్ర॒జన॑నాయ . తం ప్ర॒జయా॑ ప॒శుభి॒రను॒ ప్రజా॑యతే
 . అథో॑ య॒జ్ఞస్యై॒వైషాఽభిక్రాం᳚తిః . ర॒థ॒చ॒క్రం ప్రవ॑ర్తయతి .
 మ॒ను॒ష్య॒ర॒థేనై॒వ దే॑వర॒థం ప్ర॒త్యవ॑రోహతి .. 1. 1. 6. 8..

53 బ్ర॒హ్మ॒వా॒దినో॑ వదంతి . హో॒త॒వ్య॑మగ్నిహో॒త్రాం 3 న హో॑త॒వ్యా 3 మితి॑
 . యద్యజు॑షా జుహు॒యాత్ . అయ॑థాపూర్వ॒మాహు॑తీ జుహుయాత్ . యన్న జు॑హు॒యాత్ . అ॒గ్నిః
 పరా॑భవేత్ . తూ॒ష్ణీమే॒వ హో॑త॒వ్యం᳚ . య॒థా॒పూ॒ర్వమాహు॑తీ జు॒హోతి॑ . నాగ్నిః
 పరా॑భవతి . అ॒గ్నీధే॑ దదాతి .. 1. 1. 6. 9..

54 అ॒గ్నిము॑ఖానే॒వర్తూన్ప్రీ॑ణాతి . ఉ॒ప॒బర్హ॑ణం దదాతి . రూ॒పాణా॒మవ॑రుద్ధ్యై
 . అశ్వం॑ బ్ర॒హ్మణే᳚ . ఇం॒ద్రి॒యమే॒వావ॑రుంధే . ధే॒నుꣳ హోత్రే᳚ . ఆ॒శిష॑
 ఏ॒వావ॑రుంధే . అ॒న॒డ్వాహ॑మధ్వ॒ర్యవే᳚ . వహ్ని॒ర్వా అ॑న॒డ్వాన్ . వహ్ని॑రధ్వ॒ర్యుః
 .. 1. 1. 6. 10..

55 వహ్ని॑నై॒వ వహ్ని॑ య॒జ్ఞస్యావ॑రుంధే . మి॒థు॒నౌ గావౌ॑ దదాతి .
 మి॒థు॒నస్యావ॑రుద్ధ్యై . వాసో॑ దదాతి . స॒ర్వ॒ దే॒వ॒త్యం॑ వై వాసః॑ . సర్వా॑
 ఏ॒వ దే॒వతాః᳚ ప్రీణాతి . ఆ ద్వా॑ద॒శభ్యో॑ దదాతి . ద్వాద॑శ॒ మాసాః᳚ సంవథ్స॒రః .
 సం॒వ॒థ్స॒ర ఏ॒వ ప్రతి॑తిష్ఠతి . కామ॑మూ॒ర్ధ్వం దేయం᳚ . అప॑రిమిత॒స్యావ॑రుద్ధ్యై
 .. 1. 1. 6. 11.. ఆ॒ది॒త్యే తృతీ॑యమ॒ప్స్వాసీ॒త్తత్తేనావా॑రుంధత॒ స్యాదా᳚ప్యతే॒
 రేతో॒ఽగ్నిరేక॑మేకమే॒తాని॑ హ॒వీꣳషి॑ ని॒ర్వపే᳚త్ప్ర॒త్యవ॑రోహతి
 దదాత్యధ్వ॒ర్యుర్దేయ॒మేకం॑ చ .. 6..

56 ఘ॒ర్మః శిర॒స్తద॒యమ॒గ్నిః . సంప్రి॑యః ప॒శుభి॑ర్భువత్ . ఛ॒ర్దిస్తో॒కాయ॒
 తన॑యాయ యచ్ఛ . వాతః॑ ప్రా॒ణస్తద॒యమ॒గ్నిః . సంప్రి॑యః ప॒శుభి॑ర్భువత్ .
 స్వ॒ది॒తం తో॒కాయ॒ తన॑యాయ పి॒తుం ప॑చ . ప్రాచీ॒మను॑ ప్ర॒దిశం॒ ప్రేహి॑
 వి॒ద్వాన్ . అ॒గ్నేర॑గ్నే పు॒రో అ॑గ్నిర్భవే॒హ . విశ్వా॒ ఆశా॒ దీద్యా॑నో॒ విభా॑హి .
 ఊర్జం॑ నో ధేహి ద్వి॒పదే॒ చతు॑ష్పదే .. 1. 1. 7. 1..

57 అ॒ర్కశ్చక్షు॒స్తద॒సౌ సూర్య॒స్తద॒యమ॒గ్నిః . సంప్రి॑యః ప॒శుభి॑ర్భువత్ .
 యత్తే॑ శుక్ర శు॒క్రం వర్చః॑ శు॒క్రా త॒నూః . శు॒క్రం జ్యోతి॒రజ॑స్రం . తేన॑
 మే దీదిహి॒ తేన॒ త్వాఽఽద॑ధే . అ॒గ్నినా᳚ఽగ్నే॒ బ్రహ్మ॑ణా . ఆ॒న॒శే వ్యా॑నశే॒
 సర్వ॒మాయు॒ర్వ్యా॑నశే . యే తే॑ అగ్నే శి॒వే త॒నువౌ᳚ . వి॒రాట్చ॑ స్వ॒రాట్చ॑ .
 తే మా వి॑శతాం॒ తే మా॑ జిన్వతాం .. 1. 1. 7. 2..

58 యే తే॑ అగ్నే శి॒వే త॒నువౌ᳚ . స॒మ్రాట్చా॑భి॒భూశ్చ॑ . తే మా వి॑శతాం॒
 తే మా॑ జిన్వతాం . యే తే॑ అగ్నే శి॒వే త॒నువౌ᳚ . వి॒భూశ్చ॑ పరి॒భూశ్చ॑ .
 తే మా వి॑శతాం॒ తే మా॑ జిన్వతాం . యే తే॑ అగ్నే శి॒వే త॒నువౌ᳚ . ప్ర॒భ్వీ చ॒
 ప్రభూ॑తిశ్చ . తే మా వి॑శతాం॒ తే మా॑ జిన్వతాం . యాస్తే॑ అగ్నే శి॒వాస్త॒నువః॑ .
 తాభి॒స్త్వాఽఽద॑ధే . యాస్తే॑ అగ్నే ఘో॒రాస్త॒నువః॑ . తాభి॑ర॒ముం గ॑చ్ఛ .. 1. 1. 7. 3.. చతు॑ష్పదే జిన్వతాం త॒నువ॒స్త్రీణి॑ చ .. 7..

59 ఇ॒మే వా ఏ॒తే లో॒కా అ॒గ్నయః॑ . తే యదవ్యా॑వృత్తా ఆధీ॒యేరన్న్॑ .
 శో॒చయే॑యు॒ర్యజ॑మానం . ఘ॒ర్మః శిర॒ ఇతి॒ గార్హ॑పత్య॒మాద॑ధాతి . వాతః॑ ప్రా॒ణ
 ఇత్య॑న్వాహార్య॒పచ॑నం . అ॒ర్కశ్చక్షు॒రిత్యా॑హవ॒నీయం᳚ . తేనై॒వైనా॒న్వ్యావ॑ర్తయతి
 . తథా॒ న శో॑చయంతి॒ యజ॑మానం . ర॒థం॒త॒రమ॒భిగా॑యతే॒ గార్హ॑పత్య
 ఆధీ॒యమా॑నే . రాథం॑తరో॒ వా అ॒యం లో॒కః .. 1. 1. 8. 1..

60 అ॒స్మిన్నే॒వైనం॑ లో॒కే ప్రతి॑ష్ఠిత॒మాధ॑త్తే . వా॒మ॒దే॒వ్యమ॒భిగా॑యత
 ఉద్ధ్రి॒యమా॑ణే . అం॒తరి॑క్షం॒ వై వా॑మదే॒వ్యం . అం॒తరి॑క్ష ఏ॒వైనం॒
 ప్రతి॑ష్ఠిత॒మాధ॑త్తే . అథో॒ శాంతి॒ర్వై వా॑మదే॒వ్యం . శాం॒తమే॒వైనం॑
 పశ॒వ్య॑ముద్ధ॑రతే . బృ॒హద॒భిగా॑యత ఆహవ॒నీయ॑ ఆధీ॒యమా॑నే .
 బార్హ॑తో॒ వా అ॒సౌ లో॒కః . అ॒ముష్మి॑న్నే॒వైనం॑ లో॒కే ప్రతి॑ష్ఠిత॒మాధ॑త్తే .
 ప్ర॒జాప॑తిర॒గ్నిమ॑సృజత .. 1. 1. 8. 2..

61 సోఽశ్వో॒ వారో॑ భూ॒త్వా పరా॑ఙైత్ . తం వా॑రవం॒తీయే॑నావారయత
 . తద్వా॑రవం॒తీయ॑స్య వారవంతీయ॒త్వం . శ్యై॒తేన॑ శ్యే॒తీ అ॑కురుత .
 తచ్ఛ్యై॒తస్య॑ శ్యైత॒త్వం . యద్వా॑రవం॒తీయ॑మభి॒గాయ॑తే . వా॒ర॒యి॒త్వైవైనం॒
 ప్రతి॑ష్ఠిత॒మాధ॑త్తే . శ్యై॒తేన॑ శ్యే॒తీ కు॑రుతే . ఘ॒ర్మః శిర॒ ఇతి॒
 గార్హ॑పత్య॒మాద॑ధాతి . సశీ॑ర్షాణమే॒వైన॒మాధ॑త్తే .. 1. 1. 8. 3..

62 ఉపై॑న॒ముత్త॑రో య॒జ్ఞో న॑మతి . రు॒ద్రో వా ఏ॒షః . యద॒గ్నిః . స ఆ॑ధీ॒యమా॑న
 ఈశ్వ॒రో యజ॑మానస్య ప॒శూన్ హిꣳసి॑తోః . సంప్రి॑యః ప॒శుభి॑ర్భువ॒దిత్యా॑హ
 . ప॒శుభి॑రే॒వైన॒ꣳ॒ సంప్రి॑యం కరోతి . ప॒శూ॒నామహిꣳ॑సాయై .
 ఛ॒ర్దిస్తో॒కాయ॒ తన॑యాయ య॒చ్ఛేత్యా॑హ . ఆ॒శిష॑మే॒వైతామాశా᳚స్తే . వాతః॑
 ప్రా॒ణ ఇత్య॑న్వాహార్య॒పచ॑నం .. 1. 1. 8. 4..

63 సప్రా॑ణమే॒వైన॒మాధ॑త్తే . స్వ॒ది॒తం తో॒కాయ॒ తన॑యాయ పి॒తుం
 ప॒చేత్యా॑హ . అన్న॑మే॒వాస్మై᳚ స్వదయతి . ప్రాచీ॒మను॑ ప్ర॒దిశం॒ ప్రేహి॑
 వి॒ద్వానిత్యా॑హ . విభ॑క్తిరే॒వైన॑యోః॒ సా . అథో॒ నానా॑వీర్యావే॒వైనౌ॑ కురుతే .
 ఊర్జం॑ నో ధేహి ద్వి॒పదే॒ చతు॑ష్పద॒ ఇత్యా॑హ . ఆ॒శిష॑మే॒వైతామాశా᳚స్తే .
 అ॒ర్కశ్చక్షు॒రిత్యా॑హవ॒నీయం᳚ . అ॒ర్కో వై దే॒వానా॒మన్నం᳚ .. 1. 1. 8. 5..

64 అన్న॑మే॒వావ॑రుంధే . తేన॑ మే దీది॒హీత్యా॑హ . సమిం॑ధ ఏ॒వైనం᳚ . ఆ॒న॒శే
 వ్యా॑నశ॒ ఇతి॒ త్రిరుదిం॑గయతి . త్రయ॑ ఇ॒మే లో॒కాః . ఏ॒ష్వే॑వైనం॑ లో॒కేషు॒
 ప్రతి॑ష్ఠిత॒మాధ॑త్తే . తత్తథా॒ న కా॒ర్యం᳚ . వీంగి॑త॒మప్ర॑తిష్ఠిత॒మాద॑ధీత .
 ఉ॒ద్ధృత్యై॒వాధాయా॑భి॒మంత్రియః॑ . అవీం᳚గితమే॒వైనం॒ ప్రతి॑ష్ఠిత॒మాధ॑త్తే .
 వి॒రాట్చ॑ స్వ॒రాట్చ॒ యాస్తే॑ అగ్నే శి॒వాస్త॒నువ॒స్తాభి॒స్త్వాఽఽద॑ధ॒ ఇత్యా॑హ .
 ఏ॒తా వా అ॒గ్నేః శి॒వాస్త॒నువః॑ . తాభి॑రే॒వైన॒ꣳ॒ సమ॑ర్ధయతి . యాస్తే॑ అగ్నే
 ఘో॒రాస్త॒నువ॒స్తాభి॑ర॒ముం గ॒చ్ఛేతి॑ బ్రూయా॒ద్యం ద్వి॒ష్యాత్ . తాభి॑రే॒వైనం॒
 పరా॑భావయతి .. 1. 1. 8. 6.. లో॒కో॑ఽసృజతైన॒మాధ॑త్తేఽన్వాహార్య॒పచ॑నం
 దే॒వానా॒మన్న॑మేనం॒ ప్రతి॑ష్ఠిత॒మాధ॑త్తే॒ పంచ॑ చ .. 8..

65 శ॒మీ॒గ॒ర్భాద॒గ్నిం మం॑థతి . ఏ॒షా వా అ॒గ్నేర్య॒జ్ఞియా॑ త॒నూః . తామే॒వాస్మై॑
 జనయతి . అది॑తిః పు॒త్రకా॑మా . సా॒ధ్యేభ్యో॑ దే॒వేభ్యో᳚ బ్రహ్మౌద॒నమ॑పచత్ . తస్యా॑
 ఉ॒చ్ఛేష॑ణమదదుః . తత్ప్రాశ్ఞా᳚త్ . సా రేతో॑ఽధత్త . తస్యై॑ ధా॒తా చా᳚ర్య॒మా
 చా॑జాయేతాం . సా ద్వి॒తీయ॑మపచత్ .. 1. 1. 9. 1..

66 తస్యా॑ ఉ॒చ్ఛేష॑ణమదదుః . తత్ప్రాశ్ఞా᳚త్ . సా రేతో॑ఽధత్త . తస్యై॑ మి॒త్రశ్చ॒
 వరు॑ణశ్చాజాయేతాం . సా తృ॒తీయ॑మపచత్ . తస్యా॑ ఉ॒చ్ఛేష॑ణమదదుః . తత్ప్రాశ్ఞా᳚త్ .
 సా రేతో॑ఽధత్త . తస్యా॒ అꣳశ॑శ్చ॒ భగ॑శ్చాజాయేతాం . సా చ॑తు॒ర్థమ॑పచత్
 .. 1. 1. 9. 2..

67 తస్యా॑ ఉ॒చ్ఛేష॑ణమదదుః . తత్ప్రాశ్ఞా᳚త్ . సా రేతో॑ఽధత్త . తస్యా॒ ఇంద్ర॑శ్చ॒
 వివ॑స్వాగ్శ్చాజాయేతాం . బ్ర॒హ్మౌ॒ద॒నం ప॑చతి . రేత॑ ఏ॒వ తద్ద॑ధాతి . ప్రాశ్ఞం॑తి
 బ్రాహ్మ॒ణా ఓ॑ద॒నం . యదాజ్య॑ము॒చ్ఛిష్య॑తే . తేన॑ స॒మిధో॒ఽభ్యజ్యాద॑ధాతి .
 ఉ॒చ్ఛేష॑ణా॒ద్వా అది॑తీ॒ రేతో॑ఽధత్త .. 1. 1. 9. 3..

68 ఉ॒చ్ఛేష॑ణాదే॒వ తద్రేతో॑ ధత్తే . అస్థి॒ వా ఏ॒తత్ . యథ్స॒మిధః॑ . ఏ॒తద్రేతః॑
 . యదాజ్యం᳚ . యదాజ్యే॑న స॒మిధో॒ఽభ్యజ్యా॒దధా॑తి . అస్థ్యే॒వ తద్రేత॑సి దధాతి .
 తి॒స్ర ఆద॑ధాతి మిథున॒త్వాయ॑ . ఇయ॑తీర్భవంతి . ప్ర॒జాప॑తినా యజ్ఞము॒ఖేన॒
 సంమి॑తాః .. 1. 1. 9. 4..

69 ఇయ॑తీర్భవంతి . య॒జ్ఞ॒ప॒రుషా॒ సంమి॑తాః . ఇయ॑తీర్భవంతి . ఏ॒తావ॒ద్వై
 పురు॑షే వీ॒ర్యం᳚ . వీ॒ర్య॑సంమితాః . ఆ॒ర్ద్రా భ॑వంతి . ఆ॒ర్ద్రమి॑వ॒ హి
 రేతః॑ సి॒చ్యతే᳚ . చిత్రి॑యస్యాశ్వ॒త్థస్యాద॑ధాతి . చి॒త్రమే॒వ భ॑వతి .
 ఘృ॒తవ॑తీభి॒రాద॑ధాతి .. 1. 1. 9. 5..

70 ఏ॒తద్వా అ॒గ్నేః ప్రి॒యం ధామ॑ . యద్ఘృ॒తం . ప్రి॒యేణై॒వైనం॒ ధామ్నా॒
 సమ॑ర్ధయతి . అథో॒ తేజ॑సా . గా॒య॒త్రీభి॑ర్బ్రాహ్మ॒ణస్యాద॑ధ్యాత్ . గా॒య॒త్రఛం॑దా॒
 వై బ్రా᳚హ్మ॒ణః . స్వస్య॒ ఛంద॑సః ప్రత్యయన॒స్త్వాయ॑ . త్రి॒ష్టుగ్భీ॑ రాజ॒న్య॑స్య .
 త్రి॒ష్టుప్ఛం॑దా॒ వై రా॑జ॒న్యః॑ . స్వస్య॒ ఛంద॑సః ప్రత్యయన॒స్త్వాయ॑ .. 1. 1. 9. 6..

71 జగ॑తీభి॒ర్వైశ్య॑స్య . జగ॑తీఛందా॒ వై వైశ్యః॑ . స్వస్య॒ ఛంద॑సః
 ప్రత్యయన॒స్త్వాయ॑ . తꣳ సం॑వథ్స॒రం గో॑పాయేత్ . సం॒వ॒థ్స॒రꣳ హి రేతో॑
 హి॒తం వర్ధ॑తే . యద్యే॑నꣳ సంవథ్స॒రే నోప॒నమే᳚త్ . స॒మిధః॒ పున॒రాద॑ధ్యాత్
 . రేత॑ ఏ॒వ తద్ధి॒తం వర్ధ॑మానమేతి . న మా॒ꣳ॒సమ॑శ్నీయాత్ . న స్త్రియ॒ముపే॑యాత్
 .. 1. 1. 9. 7..

72 యన్మా॒ꣳ॒సమ॑శ్నీ॒యాత్ . యథ్స్త్రియ॑ముపే॒యాత్ . నిర్వీ᳚ర్యః స్యాత్ .
 నైన॑మ॒గ్నిరుప॑నమేత్ . శ్వ ఆ॑ధా॒స్యమా॑నో బ్రహ్మౌద॒నం ప॑చతి . ఆ॒ది॒త్యా వా
 ఇ॒త ఉ॑త్త॒మాః సు॑వ॒ర్గం లో॒కమా॑యన్న్ . తే వా ఇ॒తో యంతం॒ ప్రతి॑నుదంతే . ఏ॒తే
 ఖలు॒ వావాది॒త్యాః . యద్బ్రా᳚హ్మ॒ణాః . తైరే॒వ సం॒త్వం గ॑చ్ఛతి .. 1. 1. 9. 8..

73 నైనం॒ ప్రతి॑నుదంతే . బ్ర॒హ్మ॒వా॒దినో॑ వదంతి . క్వా॑ సః . అ॒గ్నిః కా॒ర్యః॑ .
 యో᳚ఽస్మై ప్ర॒జాం ప॒శూన్ప్ర॑జ॒నయ॒తీతి॑ . శల్కై॒స్తాꣳ రాత్రి॑మ॒గ్నిమిం॑ధీత .
 తస్మి॑న్నుపవ్యు॒షమ॒రణీ॒ నిష్ట॑పేత్ . యథ॑ర్ష॒భాయ॑ వాశి॒తా న్యా॑విచ్ఛా॒యతి॑
 . తా॒దృగే॒వ తత్ . అ॒పో॒దూహ్య॒ భస్మా॒గ్నిం మం॑థతి .. 1. 1. 9. 9..

74 సైవ సాఽగ్నేః సంత॑తిః . తం మ॑థి॒త్వా ప్రాంచ॒ముద్ధ॑రతి .
 సం॒వ॒థ్స॒రమే॒వ తద్రేతో॑ హి॒తం ప్రజ॑నయతి . అనా॑హిత॒స్తస్యా॒గ్నిరిత్యా॑హుః .
 యః స॒మిధోఽనా॑ధాయా॒గ్నిమా॑ధ॒త్త ఇతి॑ . తాః సం॑వథ్స॒రే పు॒రస్తా॒దాద॑ధ్యాత్
 . సం॒వ॒థ్స॒రాదే॒వైన॑మవ॒రుధ్యాధ॑త్తే . యది॑ సంవథ్స॒రే నాద॒ధ్యాత్ .
 ద్వా॒ద॒శ్యాం᳚ పు॒రస్తా॒దాద॑ధ్యాత్ . సం॒వ॒థ్స॒రప్ర॑తిమా॒ వై ద్వాద॑శ॒
 రాత్ర॑యః . సం॒వ॒థ్స॒రమే॒వాస్యాహి॑తా భవంతి . యది॑ ద్వాద॒శ్యాం᳚
 నాద॒ధ్యాత్ . త్ర్య॒హే పు॒రస్తా॒దాద॑ధ్యాత్ . ఆహి॑తా ఏ॒వాస్య॑ భవంతి .. 1. 1. 9. 10.. ద్వి॒తీయ॑మపచచ్చతు॒ర్థమ॑పచ॒దది॑తీ॒ రేతో॑ఽధత్త॒ సంమి॑తా
 ఘృ॒తవ॑తీభి॒రాద॑ధాతి రాజ॒న్యః॑ స్వస్య॒ ఛంద॑సః ప్రత్యయన॒స్త్వాయే॑యాద్గచ్ఛతి
 మంథతి॒ రాత్ర॑యశ్చ॒త్వారి॑ చ .. 9..

75 ప్ర॒జాప॑తిః ప్ర॒జా అ॑సృజత . స రి॑రిచా॒నో॑ఽమన్యత . స తపో॑ఽతప్యత .
 స ఆ॒త్మన్వీ॒ర్య॑మపశ్యత్ . తద॑వర్ధత . తద॑స్మా॒థ్సహ॑సో॒ర్ధ్వమ॑సృజ్యత .
 సా వి॒రాడ॑భవత్ . తాం దే॑వాసు॒రా వ్య॑గృహ్ణత . సో᳚ఽబ్రవీత్ప్ర॒జాప॑తిః . మమ॒
 వా ఏ॒షా .. 1. 1. 10. 1..

76 దోహా॑ ఏ॒వ యు॒ష్మాక॒మితి॑ . సా తతః॒ ప్రాచ్యుద॑క్రామత్ . తత్ప్ర॒జాప॑తిః॒
 పర్య॑గృహ్ణాత్ . అథ॑ర్వ పి॒తుం మే॑ గోపా॒యేతి॑ . సా ద్వి॒తీయ॒ముద॑క్రామత్
 . తత్ప్ర॒జాప॑తిః॒ పర్య॑గృహ్ణాత్ . నర్య॑ ప్ర॒జాం మే॑ గోపా॒యేతి॑ . సా
 తృ॒తీయ॒ముద॑క్రామత్ . తత్ప్ర॒జాప॑తిః॒ పర్య॑గృహ్ణాత్ . శ2ꣳస్య॑ ప॒శూన్మే॑
 గోపా॒యేతి॑ .. 1. 1. 10. 2..

77 సా చ॑తు॒ర్థముద॑క్రామత్ . తత్ప్ర॒జాప॑తిః॒ పర్య॑గృహ్ణాత్ . సప్ర॑థ స॒భాం
 మే॑ గోపా॒యేతి॑ . సా పం॑చ॒మముద॑క్రామత్ . తత్ప్ర॒జాప॑తిః॒ పర్య॑గృహ్ణాత్ . అహే॑
 బుధ్నియ॒ మంత్రం॑ మే గోపా॒యేతి॑ . అ॒గ్నీన్, వావ సా తాన్వ్య॑క్రమత . తాన్ప్ర॒జాప॑తిః॒
 పర్య॑గృహ్ణాత్ . అథో॑ పం॒క్తిమే॒వ . పం॒క్తిర్వా ఏ॒షా బ్రా᳚హ్మ॒ణే ప్రవి॑ష్టా .. 1. 1. 10. 3..

78 తామా॒త్మనోఽధి॒ నిర్మి॑మీతే . యద॒గ్నిరా॑ధీ॒యతే᳚ . తస్మా॑దే॒తావం॑తో॒ఽగ్నయ॒
 ఆధీ॑యంతే . పాంక్తం॒ వా ఇ॒దꣳ సర్వం᳚ . పాంక్తే॑నై॒వ పాంక్తగ్గ్॑ స్పృణోతి .
 అథ॑ర్వ పి॒తుం మే॑ గోపా॒యేత్యా॑హ . అన్న॑మే॒వైతేన॑ స్పృణోతి . నర్య॑ ప్ర॒జాం మే॑
 గోపా॒యేత్యా॑హ . ప్ర॒జామే॒వైతేన॑ స్పృణోతి . శ2ꣳస్య॑ ప॒శూన్మే॑ గోపా॒యేత్యా॑హ
 .. 1. 1. 10. 4..

79 ప॒శూనే॒వైతేన॑ స్పృణోతి . సప్ర॑థ స॒భాం మే॑ గోపా॒యేత్యా॑హ .
 స॒భామే॒వైతేనేం᳚ద్రి॒య2ꣳ స్పృ॑ణోతి . అహే॑ బుధ్నియ॒ మంత్రం॑ మే గోపా॒యేత్యా॑హ
 . మంత్ర॑మే॒వైతేన॒ శ్రియగ్గ్॑ స్పృణోతి . యద॑న్వాహార్య॒పచ॑నేఽన్వాహా॒ర్యం॑
 పచం॑తి . తేన॒ సో᳚ఽస్యా॒భీష్టః॑ ప్రీ॒తః . యద్గార్హ॑పత్య॒ ఆజ్య॑మధి॒శ్రయం॑తి॒
 సంపత్నీ᳚ర్యా॒జయం॑తి . తేన॒ సో᳚ఽస్యా॒భీష్టః॑ ప్రీ॒తః . యదా॑హవ॒నీయే॒ జుహ్వ॑తి
 .. 1. 1. 10. 5..

80 తేన॒ సో᳚ఽస్యా॒భీష్టః॑ ప్రీ॒తః . యథ్స॒భాయాం᳚ వి॒జయం॑తే . తేన॒
 సో᳚ఽస్యా॒భీష్టః॑ ప్రీ॒తః . యదా॑వస॒థేఽన్న॒ꣳ॒ హరం॑తి . తేన॒
 సో᳚ఽస్యా॒భీష్టః॑ ప్రీ॒తః . తథా᳚ఽస్య॒ సర్వే᳚ ప్రీ॒తా అ॒భీష్టా॒ ఆధీ॑యంతే
 . ప్ర॒వ॒స॒థమే॒ష్యన్నే॒వముప॑తిష్ఠే॒తైక॑మేకం . యథా᳚ బ్రాహ్మ॒ణాయ॑
 గృహేవా॒సినే॑ పరి॒దాయ॑ గృ॒హానేతి॑ . తా॒దృగే॒వ తత్ . పున॑రా॒గత్యోప॑తిష్ఠతే
 . సాఽభా॑గేయమే॒వైషాం॒ తత్ . సా తత॑ ఊ॒ర్ధ్వారో॑హత్ . సా రో॑హి॒ణ్య॑భవత్ .
 తద్రో॑హి॒ణ్యై రో॑హిణి॒త్వం . రో॒హి॒ణ్యామ॒గ్నిమాద॑ధీత . స్వ ఏ॒వైనం॒ యోనౌ॒
 ప్రతి॑ష్ఠిత॒మాధ॑త్తే . ఋ॒ధ్నోత్యే॑నేన .. 1. 1. 10. 6..

 ఏ॒షా ప॒శూన్మే॑ గోపా॒యేతి॒ ప్రవి॑ష్టా ప॒శూన్మే॑ గోపా॒యేత్యా॑హ॒ జుహ్వ॑తి తిష్ఠతే
స॒ప్త చ॑ .. 10..

 బ్రహ్మ॒ సంధ॑త్తం॒ కృత్తి॑కా॒సూద్ధం॑తి ద్వాద॒శసు॑ ప్ర॒జాప॑తిర్వా॒చో
దే॑వాసు॒రాస్తద॒గ్నిర్నోద్ఘ॒ర్మః శిర॑ ఇ॒మే వై శ॑మీగ॒ర్భాత్ప్ర॒జాప॑తిః॒ స
రి॑రిచా॒నః సతపః॒ స ఆ॒త్మన్వీ॒ర్యం॑ దశ॑ .. 10..

 బ్రహ్మ॒ సంధ॑త్తం॒ తౌ ది॒వ్యావథో॑ శం॒త్వాయ॒ ప్రాచ్యే॑షాం॒ యదు॒పర్యు॑పరి॒
యథ్స॒ద్యః సోఽశ్వో॒ఽవారో॑ భూ॒త్వా జగ॑తీభి॒రశీ॑తిః .. 80..

 బ్రహ్మ॒ సంధ॑త్తమృ॒ధ్నోత్యే॑నేన ..

ప్రథమాష్టకే ద్వితీయః ప్రపాఠకః 2

1 ఉ॒ద్ధ॒న్యమా॑నమ॒స్యా అ॑మే॒ధ్యం . అప॑ పా॒ప్మానం॒ యజ॑మానస్య హంతు . శి॒వా
   నః॑ సంతు ప్ర॒దిశ॒శ్చత॑స్రః . శం నో॑ మా॒తా పృ॑థి॒వీ తోక॑సాతా . శం
   నో॑ దే॒వీర॒భిష్ట॑యే . ఆపో॑ భవంతు పీ॒తయే᳚ . శం యోర॒భి స్ర॑వంతు నః .
   వై॒శ్వా॒న॒రస్య॑ రూ॒పం . పృ॒థి॒వ్యాం ప॑రి॒స్రసా᳚ . స్యో॒నమావి॑శంతు నః ..

   1. 2. 1. 1..

2 యది॒దం ది॒వో యద॒దః పృ॑థి॒వ్యాః . సం॒జ॒జ్ఞా॒నే రోద॑సీ సంబభూ॒వతుః॑
   . ఊషా᳚న్కృ॒ష్ణమ॑వతు కృ॒ష్ణమూషాః᳚ . ఇ॒హోభయో᳚ర్య॒జ్ఞియ॒మాగ॑మిష్ఠాః .
   ఊ॒తీః కు॑ర్వా॒ణో యత్పృ॑థి॒వీమచ॑రః . గు॒హా॒కార॑మాఖురూ॒పం ప్ర॒తీత్య॑ .
   తత్తే॒ న్య॑క్తమి॒హ సం॒భరం॑తః . శ॒తం జీ॑వేమ శ॒రదః॒ సవీ॑రాః . ఊర్జం॑
   పృథి॒వ్యా రస॑మా॒భరం॑తః . శ॒తం జీ॑వేమ శ॒రదః॑ పురూ॒చీః .. 1. 2. 1. 2..

3 వ॒మ్రీభి॒రను॑విత్తం॒ గుహా॑సు . శ్రోత్రం॑ త ఉ॒ర్వ్యబ॑ధిరా భవామః .
   ప్ర॒జాప॑తిసృష్టానాం ప్ర॒జానాం᳚ . క్షు॒ధోప॑హత్యై సువి॒తం నో॑ అస్తు .
   ఉప॒ప్రభి॑న్న॒మిష॒మూర్జం॑ ప్ర॒జాభ్యః॑ . సూదం॑ గృ॒హేభ్యో॒ రస॒మాభ॑రామి
   . యస్య॑ రూ॒పం బిభ్ర॑ది॒మామవిం॑దత్ . గుహా॒ ప్రవి॑ష్టాꣳ సరి॒రస్య॒ మధ్యే᳚
   . తస్యే॒దం విహ॑తమా॒భరం॑తః . అఛం॑బట్కారమ॒స్యాం వి॑ధేమ .. 1. 2. 1. 3..

4 యత్ప॒ర్యప॑శ్యథ్సరి॒రస్య॒ మధ్యే᳚ . ఉ॒ర్వీమప॑శ్య॒జ్జగ॑తః ప్రతి॒ష్ఠాం .
   తత్పుష్క॑రస్యా॒యత॑నా॒ద్ధి జా॒తం . ప॒ర్ణం పృ॑థి॒వ్యాః ప్రథ॑నꣳ హరామి .
   యాభి॒రదృꣳ॑హ॒జ్జగ॑తః ప్రతి॒ష్ఠాం . ఉ॒ర్వీమి॒మాం వి॑శ్వజ॒నస్య॑ భ॒ర్త్రీం
   . తా నః॑ శి॒వాః శర్క॑రాః సంతు॒ సర్వాః᳚ . అ॒గ్నే రేత॑శ్చం॒ద్రꣳ హిర॑ణ్యం .
   అ॒ద్భ్యః సంభూ॑తమ॒మృతం॑ ప్ర॒జాసు॑ . తథ్సం॒భర॑న్నుత్తర॒తో ని॒ధాయ॑ ..

   1. 2. 1. 4..

5 అ॒తి॒ ప్ర॒యచ్ఛం॒ దురి॑తిం తరేయం . అశ్వో॑ రూ॒పం కృ॒త్వా
   యద॑శ్వ॒త్థేఽతి॑ష్ఠః . సం॒వ॒థ్స॒రం దే॒వేభ్యో॑ ని॒లాయ॑ . తత్తే॒
   న్య॑క్తమి॒హ సం॒భరం॑తః . శ॒తం జీ॑వేమ శ॒రదః॒ సవీ॑రాః . ఊ॒ర్జః
   పృ॑థి॒వ్యా అధ్యుత్థి॑తోఽసి . వన॑స్పతే శ॒తవ॑ల్శో॒ విరో॑హ . త్వయా॑
   వ॒యమిష॒మూర్జం॒ మదం॑తః . రా॒యస్పోషే॑ణ॒ సమి॒షా మ॑దేమ . గా॒య॒త్రి॒యా
   హ్రి॒యమా॑ణస్య॒ యత్తే᳚ .. 1. 2. 1. 5..

6 ప॒ర్ణమప॑తత్తృ॒తీయ॑స్యై ది॒వోఽధి॑ . సో॑ఽయం ప॒ర్ణః సో॑మప॒ర్ణాద్ధి జా॒తః
   . తతో॑ హరామి సోమపీ॒థస్యావ॑రుద్ధ్యై . దే॒వానాం᳚ బ్రహ్మవా॒దం వద॑తాం॒ యత్ .
   ఉ॒పాశృ॑ణోః సు॒శ్రవా॒ వై శ్రు॒తో॑ఽసి . తతో॒ మామావి॑శతు బ్రహ్మవర్చ॒సం
   . తథ్సం॒భర॒గ్గ్॒స్తదవ॑రుంధీయ సా॒క్షాత్ . యయా॑ తే సృ॒ష్టస్యా॒గ్నేః .
   హే॒తిమశ॑మయత్ప్ర॒జాప॑తిః . తామి॒మామప్ర॑దాహాయ .. 1. 2. 1. 6..

7 శ॒మీꣳ శాంత్యై॑ హరామ్య॒హం . యత్తే॑ సృ॒ష్టస్య॑ య॒తః . వికం॑కతం॒
   భా ఆ᳚ర్ఛజ్జాతవేదః . తయా॑ భా॒సా సంమి॑తః . ఉ॒రుం నో॑ లో॒కమను॒ ప్రభా॑హి .
   యత్తే॑ తాం॒తస్య॒ హృద॑య॒మాచ్ఛిం॑దంజాతవేదః . మ॒రుతో॒ఽద్భిస్త॑మయి॒త్వా
   . ఏ॒తత్తే॒ తద॑శ॒నేః సంభ॑రామి . సాత్మా॑ అగ్నే॒ సహృ॑దయో భవే॒హ .
   చిత్రి॑యాదశ్వ॒త్థాథ్సంభృ॑తా బృహ॒త్యః॑ .. 1. 2. 1. 7..

8 శరీ॑రమ॒భి స2ꣳస్కృ॑తాః స్థ . ప్ర॒జాప॑తినా యజ్ఞము॒ఖేన॒ సంమి॑తాః .
   తి॒స్రస్త్రి॒వృద్భి॑ర్మిథు॒నాః ప్రజా᳚త్యై . అ॒శ్వ॒త్థాద్ధ॑వ్యవా॒హాద్ధి జా॒తాం
   . అ॒గ్నేస్త॒నూం య॒జ్ఞియా॒ꣳ॒ సంభ॑రామి . శాం॒తయో॑నిꣳ శమీగ॒ర్భం .
   అ॒గ్నయే॒ ప్రజ॑నయి॒తవే᳚ . యో అ॑శ్వ॒త్థః శ॑మీగ॒ర్భః . ఆ॒రు॒రోహ॒ త్వే
   సచా᳚ . తం తే॑ హరామి॒ బ్రహ్మ॑ణా .. 1. 2. 1. 8..

9 య॒జ్ఞియైః᳚ కే॒తుభిః॑ స॒హ . యం త్వా॑ స॒మభ॑రంజాతవేదః . య॒థా॒
   శ॒రీ॒రం భూ॒తేషు॒ న్య॑క్తం . స సంభృ॑తః సీద శి॒వః ప్ర॒జాభ్యః॑ .
   ఉ॒రుం నో॑ లో॒కమను॑నేషి వి॒ద్వాన్ . ప్రవే॒ధసే॑ క॒వయే॒ మేధ్యా॑య . వచో॑
   వం॒దారు॑ వృష॒భాయ॒ వృష్ణే᳚ . యతో॑ భ॒యమభ॑యం॒ తన్నో॑ అస్తు . అవ॑
   దే॒వాన్, య॑జే॒ హేడ్యాన్॑ . స॒మిధా॒ఽగ్నిం దు॑వస్యత .. 1. 2. 1. 9..

10 ఘృ॒తైర్బో॑ధయ॒తాతి॑థిం . ఆఽస్మి॑న్ హ॒వ్యా జు॑హోతన . ఉప॑ త్వాఽగ్నే
   హ॒విష్మ॑తీః . ఘృ॒తాచీ᳚ర్యంతు హర్యత . జు॒షస్వ॑ స॒మిధో॒ మమ॑ . తం
   త్వా॑ స॒మిద్భి॑రంగిరః . ఘృ॒తేన॑ వర్ధయామసి . బృ॒హచ్ఛో॑చా యవిష్ఠ్య .
   స॒మి॒ధ్యమా॑నః ప్రథ॒మో ను ధర్మః॑ . సమ॒క్తుభి॑రజ్యతే వి॒శ్వవా॑రః .. 1. 2. 1. 10..

11 శో॒చిష్కే॑శో ఘృ॒తని॑ర్ణిక్పావ॒కః . సు॒య॒జ్ఞో అ॒గ్నిర్య॒జథా॑య దే॒వాన్ .
   ఘృ॒తప్ర॑తీకో ఘృ॒తయో॑నిర॒గ్నిః . ఘృ॒తైః సమి॑ద్ధో ఘృ॒తమ॒స్యాన్నం᳚ .
   ఘృ॒త॒ప్రుష॑స్త్వా స॒రితో॑ వహంతి . ఘృ॒తం పిబం᳚థ్సు॒యజా॑ యక్షి దే॒వాన్ .
   ఆ॒యు॒ర్దా అ॑గ్నే హ॒విషో॑ జుషా॒ణః . ఘృ॒తప్ర॑తీకో ఘృ॒తయో॑నిరేధి . ఘృ॒తం
   పీ॒త్వా మధు॒ చారు॒ గవ్యం᳚ . పి॒తేవ॑ పు॒త్రమ॒భి ర॑క్షతాది॒మం .. 1. 2. 1. 11..

12 త్వామ॑గ్నే సమిధా॒నం య॑విష్ఠ . దే॒వా దూ॒తం చ॑క్రిరే హవ్య॒వాహం᳚ .
   ఉ॒రు॒జ్రయ॑సం ఘృ॒తయో॑ని॒మాహు॑తం . త్వే॒షం చక్షు॑ర్దధిరే చోద॒యన్వ॑తి .
   త్వామ॑గ్నే ప్ర॒దివ॒ ఆహు॑తం ఘృ॒తేన॑ . సు॒మ్నా॒యవః॑ సుష॒మిధా॒ సమీ॑ధిరే .
   స వా॑వృధా॒న ఓష॑ధీభిరుక్షి॒తః . ఉ॒రుజ్రయాꣳ॑సి॒ పార్థి॑వా॒ వితి॑ష్ఠసే
   . ఘృ॒తప్ర॑తీకం వ ఋ॒తస్య॑ ధూర్॒షదం᳚ . అ॒గ్నిం మి॒త్రం న స॑మిధా॒న
   ఋం॑జతే .. 1. 2. 1. 12..

13 ఇంధా॑నో అ॒క్రో వి॒దథే॑షు॒ దీద్య॑త్ . శు॒క్రవ॑ర్ణా॒ముదు॑ నో యꣳసతే॒ ధియం᳚
   . ప్ర॒జా అ॑గ్నే॒ సంవా॑సయ . ఆశా᳚శ్చ ప॒శుభిః॑ స॒హ . రా॒ష్ట్రాణ్య॑స్మా॒
   ఆధే॑హి . యాన్యాసం᳚థ్సవి॒తుః స॒వే . మ॒హీ వి॒శ్పత్నీ॒ సద॑నే ఋ॒తస్య॑
   . అ॒ర్వాచీ॒ ఏతం॑ ధరుణే రయీ॒ణాం . అం॒తర్వ॑త్నీ॒ జన్యం॑ జా॒తవే॑దసం .
   అ॒ధ్వ॒రాణాం᳚ జనయథః పురో॒గాం .. 1. 2. 1. 13..

14 ఆరో॑హతం ద॒శత॒ꣳ॒ శక్వ॑రీ॒ర్మమ॑ . ఋ॒తేనా᳚గ్న॒ ఆయు॑షా॒ వర్చ॑సా
   స॒హ . జ్యోగ్జీవం॑త॒ ఉత్త॑రాముత్తరా॒ꣳ॒ సమాం᳚ . దర్శ॑మ॒హం పూ॒ర్ణమా॑సం
   య॒జ్ఞం యథా॒ యజై᳚ . ఋత్వి॑యవతీ స్థో అ॒గ్నిరే॑తసౌ . గర్భం॑ దధాథాం॒ తే
   వా॑మ॒హం ద॑దే . తథ్స॒త్యం యద్వీ॒రం బి॑భృథః . వీ॒రం జ॑నయి॒ష్యథః॑
   . తే మత్ప్రా॒తః ప్రజ॑నిష్యేథే . తే మా॒ ప్రజా॑తే॒ ప్రజ॑నయి॒ష్యథః॑ .. 1. 2. 1. 14..

15 ప్ర॒జయా॑ ప॒శుభి॑ర్బ్రహ్మవర్చ॒సేన॑ సువ॒ర్గే లో॒కే . అనృ॑తాథ్స॒త్యముపై॑మి .
   మా॒ను॒షాద్దైవ్య॒ముపై॑మి . దైవీం॒ వాచం॑ యచ్ఛామి . శల్కై॑ర॒గ్నిమిం॑ధా॒నః
   . ఉ॒భౌ లో॒కౌ స॑నేమ॒హం . ఉ॒భయో᳚ర్లో॒కయోర్॑ఋ॒ద్ధ్వా . అతి॑ మృ॒త్యుం
   త॑రామ్య॒హం . జాత॑వేదో॒ భువ॑నస్య॒ రేతః॑ . ఇ॒హ సిం॑చ॒ తప॑సో॒
   యజ్జ॑ని॒ష్యతే᳚ .. 1. 2. 1. 15..

16 అ॒గ్నిమ॑శ్వ॒త్థాదధి॑ హవ్య॒వాహం᳚ . శ॒మీ॒గ॒ర్భాజ్జ॒నయ॒న్, యో మ॑యో॒భూః
   . అ॒యం తే॒ యోని॑రృ॒త్వియః॑ . యతో॑ జా॒తో అరో॑చథాః . తం జా॒నన్న॑గ్న॒
   ఆరో॑హ . అథా॑ నో వర్ధయా ర॒యిం . అపే॑త॒ వీత॒ వి చ॑ సర్ప॒తాతః॑ . యేఽత్ర॒
   స్థ పు॑రా॒ణా యే చ॒ నూత॑నాః . అదా॑ది॒దం య॒మో॑ఽవ॒సానం॑ పృథి॒వ్యాః .
   అక్ర॑న్ని॒మం పి॒తరో॑ లో॒కమ॑స్మై .. 1. 2. 1. 16..

17 అ॒గ్నేర్భస్మా᳚స్య॒గ్నేః పురీ॑షమసి . సం॒జ్ఞాన॑మసి కామ॒ధర॑ణం . మయి॑ తే
   కామ॒ధర॑ణం భూయాత్ . సం వః॑ సృజామి॒ హృద॑యాని . సꣳసృ॑ష్టం॒ మనో॑
   అస్తు వః . సꣳసృ॑ష్టః ప్రా॒ణో అ॑స్తు వః . సం యా వః॑ ప్రి॒యాస్త॒నువః॑ .
   సంప్రి॒యా హృద॑యాని వః . ఆ॒త్మా వో॑ అస్తు॒ సంప్రి॑యః . సంప్రి॑యాస్త॒నువో॒ మమ॑
   .. 1. 2. 1. 17..

18 కల్పే॑తాం॒ ద్యావా॑పృథి॒వీ . కల్పం॑తా॒మాప॒ ఓష॑ధీః . కల్పం॑తామ॒గ్నయః॒
   పృథ॑క్ . మమ॒ జ్యైష్ఠ్యా॑య॒ సవ్ర॑తాః . యే᳚ఽగ్నయః॒ సమ॑నసః . అం॒త॒రా
   ద్యావా॑పృథి॒వీ . వాసం॑తికావృ॒తూ అ॒భి కల్ప॑మానాః . ఇంద్ర॑మివ దే॒వా అ॒భి
   సంవి॑శంతు . ది॒వస్త్వా॑ వీ॒ర్యే॑ణ . పృ॒థి॒వ్యై మ॑హి॒మ్నా .. 1. 2. 1. 18..

19 అం॒తరి॑క్షస్య॒ పోషే॑ణ . స॒ర్వప॑శు॒మాద॑ధే . అజీ॑జనన్న॒మృతం॒ మర్త్యా॑సః
   . అ॒స్రే॒మాణం॑ త॒రణిం॑ వీ॒డుజం॑భం . దశ॒ స్వసా॑రో అ॒గ్రువః॑ సమీ॒చీః .
   పుమాꣳ॑సం జా॒తమ॒భి సꣳర॑భంతాం . ప్ర॒జాప॑తేస్త్వా ప్రా॒ణేనాభి॒ ప్రాణి॑మి
   . పూ॒ష్ణః పోషే॑ణ॒ మహ్యం᳚ . దీ॒ర్ఘా॒యు॒త్వాయ॑ శ॒తశా॑రదాయ . శ॒తꣳ
   శ॒రద్భ్య॒ ఆయు॑షే॒ వర్చ॑సే .. 1. 2. 1. 19..

20 జీ॒వాత్వై పుణ్యా॑య . అ॒హం త్వద॑స్మి॒ మద॑సి॒ త్వమే॒తత్ . మమా॑సి॒ యోని॒స్తవ॒
   యోని॑రస్మి . మమై॒వ సన్వహ॑ హ॒వ్యాన్య॑గ్నే . పు॒త్రః పి॒త్రే లో॑క॒కృజ్జా॑తవేదః
   . ప్రా॒ణే త్వా॒ఽమృత॒మాద॑ధామి . అ॒న్నా॒దమ॒న్నాద్యా॑య . గో॒ప్తారం॒ గుప్త్యై᳚ .
   సు॒గా॒ర్॒హ॒ప॒త్యో వి॒దహ॒న్నరా॑తీః . ఉ॒షసః॒ శ్రేయ॑సీః శ్రేయసీ॒ర్దధ॑త్ ..

   1. 2. 1. 20..

21 అగ్నే॑ స॒పత్నాꣳ॑ అప॒ బాధ॑మానః . రా॒యస్పోష॒మిష॒మూర్జ॑మ॒స్మాసు॑ ధేహి .
   ఇ॒మా ఉ॒ మాముప॑ తిష్ఠంతు॒ రాయః॑ . ఆ॒భిః ప్ర॒జాభి॑రి॒హ సంవ॑సేయ . ఇ॒హో ఇడా॑
   తిష్ఠతు విశ్వరూ॒పీ . మధ్యే॒ వసో᳚ర్దీదిహి జాతవేదః . ఓజ॑సే॒ బలా॑య॒ త్వోద్య॑చ్ఛే .
   వృష॑ణే॒ శుష్మా॒యాయు॑షే॒ వర్చ॑సే . స॒ప॒త్న॒తూర॑సి వృత్ర॒తూః . యస్తే॑
   దే॒వేషు॑ మహి॒మా సు॑వ॒ర్గః .. 1. 2. 1. 21..

22 యస్త॑ ఆ॒త్మా ప॒శుషు॒ ప్రవి॑ష్టః . పుష్టి॒ర్యా తే॑ మను॒ష్యే॑షు పప్ర॒థే
   . తయా॑ నో అగ్నే జు॒షమా॑ణ॒ ఏహి॑ . ది॒వః పృ॑థి॒వ్యాః పర్యం॒తరి॑క్షాత్ .
   వాతా᳚త్ప॒శుభ్యో॒ అధ్యోష॑ధీభ్యః . యత్ర॑ యత్ర జాతవేదః సంబ॒భూథ॑ . తతో॑
   నో అగ్నే జు॒షమా॑ణ॒ ఏహి॑ . ప్రాచీ॒మను॑ ప్ర॒దిశం॒ ప్రేహి॑ వి॒ద్వాన్ . అ॒గ్నేర॑గ్నే
   పు॒రో అ॑గ్నిర్భవే॒హ . విశ్వా॒ ఆశా॒ దీద్యా॑నో॒ విభా॑హి .. 1. 2. 1. 22..

23 ఊర్జం॑ నో ధేహి ద్వి॒పదే॒ చతు॑ష్పదే . అన్వ॒గ్నిరు॒షసా॒మగ్ర॑మఖ్యత్ .
   అన్వహా॑ని ప్రథ॒మో జా॒తవే॑దాః . అను॒ సూర్య॑స్య పురు॒త్రా చ॑ ర॒శ్మీన్ . అను॒
   ద్యావా॑పృథి॒వీ ఆత॑తాన . విక్ర॑మస్వ మ॒హాꣳ అ॑సి . వే॒ది॒షన్మాను॑షేభ్యః .
   త్రి॒షు లో॒కేషు॑ జాగృహి . యది॒దం ది॒వో యద॒దః పృ॑థి॒వ్యాః . సం॒వి॒దా॒నే
   రోద॑సీ సంబభూ॒వతుః॑ .. 1. 2. 1. 23..

24 తయోః᳚ పృ॒ష్ఠే సీ॑దతు జా॒తవే॑దాః . శం॒భూః ప్ర॒జాభ్య॑స్త॒నువే᳚ స్యో॒నః .
   ప్రా॒ణం త్వా॒ఽమృత॒ ఆద॑ధామి . అ॒న్నా॒దమ॒న్నాద్యా॑య . గో॒ప్తారం॒ గుప్త్యై᳚ .
   యత్తే॑ శుక్ర శు॒క్రం వర్చః॑ శు॒క్రా త॒నూః . శు॒క్రం జ్యోతి॒రజ॑స్రం . తేన॑
   మే దీదిహి॒ తేన॒ త్వాఽఽద॑ధే . అ॒గ్నినా᳚ఽగ్నే॒ బ్రహ్మ॑ణా . ఆ॒న॒శే వ్యా॑నశే॒
   సర్వ॒మాయు॒ర్వ్యా॑నశే .. 1. 2. 1. 24..

25 నర్య॑ ప్ర॒జాం మే॑ గోపాయ . అ॒మృ॒త॒త్వాయ॑ జీ॒వసే᳚ . జా॒తాం జ॑ని॒ష్యమా॑ణాం
   చ . అ॒మృతే॑ స॒త్యే ప్రతి॑ష్ఠితాం . అథ॑ర్వ పి॒తుం మే॑ గోపాయ .
   రస॒మన్న॑మి॒హాయు॑షే . అద॑బ్ధా॒యోఽశీ॑తతనో . అవి॑షం నః పి॒తుం కృ॑ణు .
   శ2ꣳస్య॑ ప॒శూన్మే॑ గోపాయ . ద్వి॒పాదో॒ యే చతు॑ష్పదః .. 1. 2. 1. 25..

26 అ॒ష్టాశ॑ఫాశ్చ॒ య ఇ॒హాగ్నే᳚ . యే చైక॑శఫా ఆశు॒గాః . సప్ర॑థ
   స॒భాం మే॑ గోపాయ . యే చ॒ సభ్యాః᳚ సభా॒సదః॑ . తానిం॑ద్రి॒యావ॑తః కురు .
   సర్వ॒మాయు॒రుపా॑సతాం . అహే॑ బుధ్నియ॒ మంత్రం॑ మే గోపాయ . యమృష॑యస్త్రైవి॒దా
   వి॒దుః . ఋచః॒ సామా॑ని॒ యజూꣳ॑షి . సా హి శ్రీర॒మృతా॑ స॒తాం .. 1. 2. 1. 26..

27 చతుః॑శిఖండా యువ॒తిః సు॒పేశాః᳚ . ఘృ॒తప్ర॑తీకా॒ భువ॑నస్య॒ మధ్యే᳚
 . మ॒ర్మృ॒జ్యమా॑నా మహ॒తే సౌభ॑గాయ . మహ్యం॑ ధుక్ష్వ॒ యజ॑మానాయ॒ కామాన్॑
 . ఇ॒హైవ సంతత్ర॑ స॒తో వో॑ అగ్నయః . ప్రా॒ణేన॑ వా॒చా మన॑సా బిభర్మి .
 తి॒రో మా॒ సంత॒మాయు॒ర్మా ప్రహా॑సీత్ . జ్యోతి॑షా వో వైశ్వాన॒రేణోప॑తిష్ఠే .
 పం॒చ॒ధాఽగ్నీన్వ్య॑క్రామత్ . వి॒రాట్థ్సృ॒ష్టా ప్ర॒జాప॑తేః . ఊ॒ర్ధ్వాఽఽరో॑హద్రోహి॒ణీ
 . యోని॑ర॒గ్నేః ప్రతి॑ష్ఠితిః .. 1. 2. 1. 27.. వి॒శం॒తు॒ నః॒ పు॒రూ॒చీర్వి॑ధేమ
 ని॒ధాయ॒ యత్తేఽప్ర॑దాహాయ బృహ॒త్యో᳚ బ్రహ్మ॑ణా దువస్యత వి॒శ్వవా॑ర
 ఇ॒మమృం॑జతే పురో॒గాం ప్రజ॑నయి॒ష్యథో॑ జని॒ష్యతే᳚ఽస్మై॒ మమ॑ మహి॒మ్నా
 వర్చ॑సే॒ దధ॑థ్సువ॒ర్గో భా॑హి సంబభూ॒వతు॒రాయు॒ర్వ్యా॑నశే॒ చతు॑ష్పదః
 స॒తాం ప్ర॒జాప॑తే॒ర్ద్వే చ॑ .. 1..

28 నవై॒తాన్యహా॑ని భవంతి . నవ॒ వై సు॑వ॒ర్గా లో॒కాః . యదే॒తాన్యహా᳚న్యుప॒యంతి॑
 . న॒వస్వే॒వ తథ్సు॑వ॒ర్గేషు॑ లో॒కేషు॑ స॒త్రిణః॑ ప్రతి॒తిష్ఠం॑తో యంతి .
 అ॒గ్ని॒ష్టో॒మాః పరః॑ సామానః కా॒ర్యా॑ ఇత్యా॑హుః . అ॒గ్ని॒ష్టో॒మసం॑మితః సువ॒ర్గో
 లో॒క ఇతి॑ . ద్వాద॑శాగ్నిష్టో॒మస్య॑ స్తో॒త్రాణి॑ . ద్వాద॑శ॒ మాసాః᳚ సంవథ్స॒రః .
 తత్తన్న సూర్క్ష్యం᳚ . ఉ॒క్థ్యా॑ ఏ॒వ స॑ప్తద॒శాః పరః॑ సామానః కా॒ర్యాః᳚ .. 1. 2. 2. 1..

29 ప॒శవో॒ వా ఉ॒క్థాని॑ . ప॒శూ॒నామవ॑రుధ్యై .
 వి॒శ్వ॒జి॒ద॒భి॒జితా॑వగ్నిష్టో॒మౌ . ఉ॒క్థ్యాః᳚ సప్తద॒శాః పరః॑ సామానః .
 తే స2ꣳస్తు॑తా వి॒రాజ॑మ॒భి సంప॑ద్యంతే . ద్వే చర్చా॒వతి॑ రిచ్యేతే . ఏక॑యా॒
 గౌరతి॑రిక్తః . ఏక॒యాఽఽయు॑రూ॒నః . సు॒వ॒ర్గో వై లో॒కో జ్యోతిః॑ . ఊర్గ్వి॒రాట్ .. 1. 2. 2. 2..

30 సు॒వ॒ర్గమే॒వ తేన॑ లో॒కమ॒భి జ॑యంతి . యత్పర॒ꣳ॒ రాథం॑తరం .
 తత్ప్ర॑థ॒మేఽహ॑న్కా॒ర్యం᳚ . బృ॒హద్ద్వి॒తీయే᳚ . వై॒రూ॒పం తృ॒తీయే᳚ .
 వై॒రా॒జం చ॑తు॒ర్థే . శా॒క్వ॒రం పం॑చ॒మే . రై॒వ॒తꣳ ష॒ష్ఠే . తదు॑
 పృ॒ష్ఠేభ్యో॒ నయం॑తి . సం॒తన॑య ఏ॒తే గ్రహా॑ గృహ్యంతే .. 1. 2. 2. 3..

31 అ॒తి॒గ్రా॒హ్యాః᳚ పరః॑ సామసు . ఇ॒మానే॒వైతైర్లో॒కాంథ్సం త॑న్వంతి . మి॒థు॒నా ఏ॒తే
 గ్రహా॑ గృహ్యంతే . అ॒తి॒గ్రా॒హ్యాః᳚ పరః॑ సామసు . మి॒థు॒నమే॒వ తైర్యజ॑మానా॒
 అవ॑రుంధతే . బృ॒హత్పృ॒ష్ఠం భ॑వతి . బృ॒హద్వై సు॑వ॒ర్గో లో॒కః .
 బృ॒హ॒తైవ సు॑వ॒ర్గం లో॒కం యం॑తి . త్ర॒య॒స్త్రి॒ꣳ॒శి నామ॒ సామ॑ .
 మాధ్యం॑దినే॒ పవ॑మానే భవతి .. 1. 2. 2. 4..

32 త్రయ॑స్త్రిꣳశ॒ద్వై దే॒వతాః᳚ . దే॒వతా॑ ఏ॒వావ॑రుంధతే . యే వా ఇ॒తః
 పరాం᳚చꣳ సంవథ్స॒రము॑ప॒ యంతి॑ . న హై॑నం॒ తే స్వ॒స్తి సమ॑శ్నువతే . అథ॒
 యే॑ఽముతో॒ఽర్వాంచ॑ముప॒ యంతి॑ . తే హై॑న2ꣳ స్వ॒స్తి సమ॑శ్ఞువతే . ఏ॒తద్వా
 అ॒ముతో॒ఽర్వాంచ॒ముప॑ యంతి . యదే॒వం . యో హ॒ ఖలు॒ వావ ప్ర॒జాప॑తిః . స ఉ॑
 వే॒వేంద్రః॑ . తదు॑ దే॒వేభ్యో॒ నయం॑తి .. 1. 2. 2. 5.. కా॒ర్యా॑ వి॒రాడ్గృ॑హ్యంతే॒
 పవ॑మానే భవ॒తీంద్ర॒ ఏకం॑ చ .. 2..

33 సంత॑తి॒ర్వా ఏ॒తే గ్రహాః᳚ . యత్పరః॑ సామానః . వి॒షూ॒వాంది॑వాకీ॒ర్త్యం᳚ . యథా॒
 శాలా॑యై॒ పక్ష॑సీ . ఏ॒వꣳ సం॑వథ్స॒రస్య॒ పక్ష॑సీ . యదే॒తేన గృ॒హ్యేరన్॑
 . విషూ॑చీ సంవథ్స॒రస్య॒ పక్ష॑సీ॒ వ్యవ॑స్రꣳసేయాతాం . ఆర్తి॒మార్ఛే॑యుః .
 యదే॒తే గృ॒హ్యంతే᳚ . యథా॒ శాలా॑యై॒ పక్ష॑సీ మధ్య॒మం వ॒ꣳ॒శమ॒భి
 స॑మా॒యచ్ఛ॑తి .. 1. 2. 3. 1..

34 ఏ॒వꣳ సం॑వథ్స॒రస్య॒ పక్ష॑సీ దివాకీ॒ర్త్య॑మ॒భి సంత॑న్వంతి .
 నాఽఽర్తి॒మార్ఛం॑తి . ఏ॒క॒వి॒ꣳ॒శమహ॑ర్భవతి . శు॒క్రాగ్రా॒ గ్రహా॑
 గృహ్యంతే . ప్రత్యుత్త॑బ్ధ్యై సయ॒త్వాయ॑ . సౌ॒ర్య॑ ఏ॒తదహః॑ ప॒శురాల॑భ్యతే .
 సౌ॒ఱ్యో॑ఽతిగ్రా॒హ్యో॑ గృహ్యతే . అహ॑రే॒వ రూ॒పేణ॒ సమ॑ర్ధయంతి . అథో॒ అహ్న॑
 ఏ॒వైష బ॒లిర్హ్రి॑యతే . స॒ప్తైతదహ॑రతిగ్రా॒హ్యా॑ గృహ్యంతే .. 1. 2. 3. 2..

35 స॒ప్త వై శీ॑ర్ష॒ణ్యాః᳚ ప్రా॒ణాః . అ॒సావా॑ది॒త్యః శిరః॑ ప్ర॒జానాం᳚ .
 శీ॒ర్॒షన్నే॒వ ప్ర॒జానాం᳚ ప్రా॒ణాంద॑ధాతి . తస్మా᳚థ్స॒ప్త శీ॒ర్॒షన్ప్రా॒ణాః .
 ఇంద్రో॑ వృ॒త్రꣳ హ॒త్వా . అసు॑రాన్పరా॒భావ్య॑ . స ఇ॒మాన్ లో॒కాన॒భ్య॑జయత్
 . తస్యా॒సౌ లో॒కోఽన॑భిజిత ఆసీత్ . తం వి॒శ్వక॑ర్మా భూ॒త్వాఽభ్య॑జయత్ .
 యద్వై᳚శ్వకర్మ॒ణో గృ॒హ్యతే᳚ .. 1. 2. 3. 3..

36 సు॒వ॒ర్గస్య॑ లో॒కస్యా॒భిజి॑త్యై . ప్ర వా ఏ॒తే᳚ఽస్మాల్లో॒కాచ్చ్య॑వంతే
 . యే వై᳚శ్వకర్మ॒ణం గృ॒హ్ణతే᳚ . ఆ॒ది॒త్యః శ్వో గృ॑హ్యతే .
 ఇ॒యం వా అది॑తిః . అ॒స్యామే॒వ ప్రతి॑తిష్ఠంతి . అ॒న్యో᳚న్యో గృహ్యేతే .
 విశ్వా᳚న్యే॒వాన్యేన॒ కర్మా॑ణి కుర్వా॒ణా యం॑తి . అ॒స్యామ॒న్యేన॒ ప్రతి॑తిష్ఠంతి
 . తావాప॑రా॒ర్ధాథ్సం॑వథ్స॒రస్యా॒న్యో᳚న్యో గృహ్యేతే . తావు॒భౌ స॒హ
 మ॑హావ్ర॒తే గృ॑హ్యేతే . య॒జ్ఞస్యై॒వాంతం॑ గ॒త్వా . ఉ॒భయో᳚ర్లో॒కయోః॒
 ప్రతి॑తిష్ఠంతి . అ॒ర్క్య॑ము॒క్థం భ॑వతి . అ॒న్నాద్య॒స్యావ॑రుధ్యై .. 1. 2. 3. 4..

 స॒మా॒యచ్ఛ॑త్యతిగ్రా॒హ్యా॑ గృహ్యంతే గృ॒హ్యతే॑ సంవథ్స॒రస్యా॒న్యో᳚న్యో గృహ్యేతే॒
 పంచ॑ చ .. 3..

37 ఏ॒క॒వి॒ꣳ॒శ ఏ॒ష భ॑వతి . ఏ॒తేన॒ వై దే॒వా ఏ॑కవి॒ꣳ॒శేన॑
 . ఆ॒ది॒త్యమి॒త ఉ॑త్త॒మꣳ సు॑వ॒ర్గం లో॒కమారో॑హయన్న్ . స వా ఏ॒ష ఇ॒త
 ఏ॑కవి॒ꣳ॒శః . తస్య॒ దశా॒వస్తా॒దహా॑ని . దశ॑ ప॒రస్తా᳚త్ . స వా ఏ॒ష
 వి॒రాజ్యు॑భ॒యతః॒ ప్రతి॑ష్ఠితః . వి॒రాజి॒ హి వా ఏ॒ష ఉ॑భ॒యతః॒ ప్రతి॑ష్ఠితః
 . తస్మా॑దంత॒రేమౌ లో॒కౌ యన్ . సర్వే॑షు సువ॒ర్గేషు॑ లో॒కేష్వ॑భి॒తప॑న్నేతి ..

 1. 2. 4. 1..

38 దే॒వా వా ఆ॑ది॒త్యస్య॑ సువ॒ర్గస్య॑ లో॒కస్య॑ . పరా॑చోఽతిపా॒దాద॑బిభయుః
 . తం ఛందో॑భిరదృꣳహం॒ధృత్యై᳚ . దే॒వా వా ఆ॑ది॒త్యస్య॑ సువ॒ర్గస్య॑
 లో॒కస్య॑ . అవా॑చోఽవపా॒దాద॑బిభయుః . తం పం॒చభీ॑ ర॒శ్మిభి॒రుద॑వయన్న్
 . తస్మా॑దేకవి॒ꣳ॒శేఽహ॒న్పంచ॑ దివాకీ॒ర్త్యా॑ని క్రియంతే . ర॒శ్మయో॒ వై
 ది॑వాకీ॒ర్త్యా॑ని . యే గా॑య॒త్రే . తే గా॑య॒త్రీషూత్త॑రయోః॒ పవ॑మానయోః .. 1. 2. 4. 2..

39 మ॒హాది॑వాకీర్త్య॒ꣳ॒ హోతుః॑ పృ॒ష్ఠం . వి॒క॒ర్ణం బ్ర॑హ్మసా॒మం .
 భా॒సో᳚ఽగ్నిష్టో॒మః . అథై॒తాని॒ పరా॑ణి . పరై॒ర్వై దే॒వా ఆ॑ది॒త్యꣳ సు॑వ॒ర్గం
 లో॒కమ॑పారయన్న్ . యదపా॑రయన్న్ . తత్పరా॑ణాం పర॒త్వం . పా॒రయం॑త్యేనం॒ పరా॑ణి .
 య ఏ॒వం వేద॑ . అథై॒తాని॒ స్పరా॑ణి . స్పరై॒ర్వై దే॒వా ఆ॑ది॒త్యꣳ సు॑వ॒ర్గం
 లో॒కమ॑స్పారయన్న్ . యదస్పా॑రయన్న్ . తథ్స్పరా॑ణాగ్ స్పర॒త్వం . స్పా॒రయం॑త్యేన॒గ్గ్॒
 స్పరా॑ణి . య ఏ॒వం వేద॑ .. 1. 2. 4. 3.. ఏ॒తి॒ పవ॑మానయోః॒ స్పరా॑ణి॒ పంచ॑
 చ .. 4..

40 అప్ర॑తిష్ఠాం॒ వా ఏ॒తే గ॑చ్ఛంతి . యేషాꣳ॑ సంవథ్స॒రేఽనా॒ప్తేఽథ॑ .
 ఏ॒కా॒ద॒శిన్యా॒ప్యతే᳚ . వై॒ష్ణ॒వం వా॑మ॒నమాల॑భంతే . య॒జ్ఞో వై విష్ణుః॑
 . య॒జ్ఞమే॒వాల॑భంతే॒ ప్రతి॑ష్ఠిత్యై . ఐం॒ద్రా॒గ్నమాల॑భంతే . ఇం॒ద్రా॒గ్నీ వై
 దే॒వానా॒మయా॑తయామానౌ . యే ఏ॒వ దే॒వతే॒ అయా॑తయామ్నీ . తే ఏ॒వాల॑భంతే .. 1. 2. 5. 1..

41 వై॒శ్వ॒దే॒వమాల॑భంతే . దే॒వతా॑ ఏ॒వావ॑రుంధతే . ద్యా॒వా॒పృ॒థి॒వ్యాం᳚
 ధే॒నుమాల॑భంతే . ద్యావా॑పృథి॒వ్యోరే॒వ ప్రతి॑తిష్ఠంతి . వా॒య॒వ్యం॑
 వ॒థ్సమాల॑భంతే . వా॒యురే॒వైభ్యో॑ యథాఽఽయత॒నాద్దే॒వతా॒ అవ॑రుంధే .
 ఆ॒ది॒త్యామవిం॑ వ॒శామాల॑భంతే . ఇ॒యం వా అది॑తిః . అ॒స్యామే॒వ ప్రతి॑తిష్ఠంతి .
 మై॒త్రా॒వ॒రు॒ణీమాల॑భంతే .. 1. 2. 5. 2..

42 మి॒త్రేణై॒వ య॒జ్ఞస్య॒ స్వి॑ష్టꣳ శమయంతి . వరు॑ణేన॒ దురి॑ష్టం .
 ప్రా॒జా॒ప॒త్యం తూ॑ప॒రం మ॑హావ్ర॒త ఆల॑భంతే . ప్రా॒జా॒ప॒త్యో॑ఽతిగ్రా॒హ్యో॑
 గృహ్యతే . అహ॑రే॒వ రూ॒పేణ॒ సమ॑ర్ధయంతి . అథో॒ అహ్న॑ ఏ॒వైష
 బ॒లిర్హ్రి॑యతే . ఆ॒గ్నే॒యమాల॑భంతే॒ ప్రతి॒ ప్రజ్ఞా᳚త్యై . అ॒జ॒పే॒త్వాన్, వా ఏ॒తే
 పూర్వై॒ర్మాసై॒రవ॑రుంధతే . యదే॒తే గ॒వ్యాః ప॒శవ॑ ఆల॒భ్యంతే᳚ . ఉ॒భయే॑షాం
 పశూ॒నామవ॑రుధ్యై .. 1. 2. 5. 3..

43 యదతి॑రిక్తామేకాద॒శినీ॑మా॒లభే॑రన్ . అప్రి॑యం॒ భ్రాతృ॑వ్యమ॒భ్యతి॑రిచ్యేత .
 యద్ద్వౌ ద్వౌ॑ ప॒శూ స॒మస్యే॑యుః . కనీ॑య॒ ఆయుః॑ కుర్వీరన్ . యదే॒తే బ్రాహ్మ॑ణవంతః
 ప॒శవ॑ ఆల॒భ్యంతే᳚ . నాప్రి॑యం॒ భ్రాతృ॑వ్యమ॒భ్య॑తి॒రిచ్య॑తే . న కనీ॑య॒
 ఆయుః॑ కుర్వతే .. 1. 2. 5. 4.. తే ఏ॒వాల॑భంతే మైత్రావరు॒ణీమాల॑భం॒తేఽవ॑రుధ్యై
 స॒ప్త చ॑ .. 5..

44 ప్ర॒జాప॑తిః ప్ర॒జాః సృ॒ష్ట్వా వృ॒త్తో॑ఽశయత్ . తం దే॒వా భూ॒తానా॒ꣳ॒ రసం॒
 తేజః॑ సం॒భృత్య॑ . తేనై॑నమభిషజ్యన్ . మ॒హాన॑వవ॒ర్తీతి॑ . తన్మ॑హావ్ర॒తస్య॑
 మహావ్రత॒త్వం . మ॒హద్వ్ర॒తమితి॑ . తన్మ॑హావ్ర॒తస్య॑ మహావ్రత॒త్వం . మ॒హ॒తో
 వ్ర॒తమితి॑ . తన్మ॑హావ్ర॒తస్య॑ మహావ్రత॒త్వం . పం॒చ॒వి॒ꣳ॒శః స్తోమో॑
 భవతి .. 1. 2. 6. 1..

45 చతు॑ర్విꣳశత్యర్ధమాసః సంవథ్స॒రః . యద్వా ఏ॒తస్మిం᳚థ్సంవథ్స॒రేఽధి॒
 ప్రాజా॑యత . తదన్నం॑ పంచవి॒ꣳ॒శమ॑భవత్ . మ॒ధ్య॒తః క్రి॑యతే . మ॒ధ్య॒తో
 హ్యన్న॑మశి॒తం ధి॒నోతి॑ . అథో॑ మధ్య॒త ఏ॒వ ప్ర॒జానా॒మూర్గ్ధీ॑యతే . అథ॒
 యద్వా ఇ॒దమం॑త॒తః క్రి॒యతే᳚ . తస్మా॑దుదం॒తే ప్ర॒జాః సమే॑ధంతే . అం॒త॒తః
 క్రి॑యతే ప్ర॒జన॑నాయై॒వ . త్రి॒వృచ్ఛిరో॑ భవతి .. 1. 2. 6. 2..

46 త్రే॒ధా॒ వి॒హి॒తꣳ హి శిరః॑ . లోమ॑ ఛ॒వీరస్థి॑ . పరా॑చా స్తువంతి
 . తస్మా॒త్తథ్స॒దృగే॒వ . న మేద్య॒తోఽను॑మేద్యతి . న కృశ్య॒తోఽను॑
 కృశ్యతి . పం॒చ॒ద॒శో᳚ఽన్యః ప॒క్షో భ॑వతి . స॒ప్త॒ద॒శో᳚ఽన్యః .
 తస్మా॒ద్వయాగ్॑స్యన్యత॒రమ॒ర్ధమ॒భి ప॒ర్యావ॑ర్తంతే . అ॒న్య॒త॒రతో॒ హి తద్గరీ॑యః
 క్రి॒యతే᳚ .. 1. 2. 6. 3..

47 పం॒చ॒వి॒ꣳ॒శ ఆ॒త్మా భ॑వతి . తస్మా᳚న్మధ్య॒తః ప॒శవో॒ వరి॑ష్ఠాః
 . ఏ॒క॒వి॒ꣳ॒శం పుచ్ఛం᳚ . ద్వి॒పదా॑సు స్తువంతి॒ ప్రతి॑ష్ఠిత్యై .
 సర్వే॑ణ స॒హ స్తు॑వంతి . సర్వే॑ణ॒ హ్యా᳚త్మనా᳚ఽఽత్మ॒న్వీ . స॒హోత్పతం॑తి .
 ఏకై॑కా॒ముచ్ఛిꣳ॑షంతి . ఆ॒త్మన్న్ హ్యంగా॑ని బ॒ద్ధాని॑ . న వా ఏ॒తేన॒ సర్వః॒
 పురు॑షః .. 1. 2. 6. 4..

48 యది॒త ఇ॑తో॒ లోమా॑ని ద॒తో న॒ఖాన్ . ప॒రి॒మాదః॑ క్రియంతే . తాన్యే॒వ
 తేన॒ ప్రత్యు॑ప్యంతే . ఔదుం॑బర॒స్తల్పో॑ భవతి . ఊర్గ్వా అన్న॑ముదుం॒బరః॑ .
 ఊ॒ర్జ ఏ॒వాన్నాద్య॒స్యావ॑రుధ్యై . యస్య॑ తల్ప॒సద్య॒మన॑భిజిత॒గ్గ్॒ స్యాత్ . స
 దే॒వానా॒ꣳ॒ సామ్య॑క్షే . త॒ల్ప॒సద్య॑మ॒భిజ॑యా॒నీతి॒ తల్ప॑మా॒రుహ్యోద్గా॑యేత్ .
 త॒ల్ప॒సద్య॑మే॒వాభిజ॑యతి .. 1. 2. 6. 5..

49 యస్య॑ తల్ప॒సద్య॑మ॒భిజి॑త॒గ్గ్॒ స్యాత్ . స దే॒వానా॒ꣳ॒ సామ్య॑క్షే .
 త॒ల్ప॒సద్యం॒ మా పరా॑జే॒షీతి॒ తల్ప॑మా॒రుహ్యోద్గా॑యేత్ . న త॑ల్ప॒సద్యం॒
 పరా॑జయతే . ప్లేం॒ఖే శꣳ॑సతి . మహో॒ వై ప్లేం॒ఖః . మహ॑స
 ఏ॒వాన్నాద్య॒స్యావ॑రుద్ధ్యై . దే॒వా॒సు॒రాః సంయ॑త్తా ఆసన్ . త ఆ॑ది॒త్యే వ్యాయ॑చ్ఛంత .
 తం దే॒వాః సమ॑జయన్ .. 1. 2. 6. 6..

50 బ్రా॒హ్మ॒ణశ్చ॑ శూ॒ద్రశ్చ॑ చర్మక॒ర్తే వ్యాయ॑చ్ఛేతే . దైవ్యో॒
 వై వర్ణో᳚ బ్రాహ్మ॒ణః . అ॒సు॒ర్యః॑ శూ॒ద్రః . ఇ॒మే॑ఽరాథ్సురి॒మే
 సు॑భూ॒తమ॑క్ర॒న్నిత్య॑న్యత॒రో బ్రూ॑యాత్ . ఇ॒మ ఉ॑ద్వాసీకా॒రిణ॑ ఇ॒మే
 దు॑ర్భూ॒తమ॑క్ర॒న్నిత్య॑న్యత॒రః . యదే॒వైషాꣳ॑ సుకృ॒తం యా రాద్ధిః॑
 . తద॑న్యత॒రో॑ఽభిశ్రీ॑ణాతి . యదే॒వైషాం᳚ దుష్కృ॒తం యాఽరా᳚ద్ధిః
 . తద॑న్యత॒రోఽప॑హంతి . బ్రా॒హ్మ॒ణః సంజ॑యతి . అ॒ముమే॒వాది॒త్యం
 భ్రాతృ॑వ్యస్య॒ సం విం॑దంతే .. 1. 2. 6. 7.. భ॒వ॒తి॒ భ॒వ॒తి॒ క్రి॒యతే॒
 పురు॑షో జయత్యజయంజయ॒త్యేకం॑ చ .. 6..

 ఉ॒ద్ధ॒న్యమా॑నం॒ నవై॒తాని॒ సంత॑తిరేకవి॒ꣳ॒శ ఏ॒షోఽప్ర॑తిష్ఠాం
ప్ర॒జాప॑తిర్వృ॒త్తష్షట్ .. 6..

 ఉ॒ద్ధ॒న్యమా॑నꣳ శో॒చిష్కే॒శోఽగ్నే॑ స॒పత్నా॑నతిగ్రా॒హ్యా॑
వైశ్వదే॒వమాల॑భంతే పంచా॒శత్ .. 50..

 ఉ॒ద్ధ॒న్యమా॑న॒ꣳ॒ సంవిం॑దంతే ..

ప్రథమాష్టకే తృతీయః ప్రపాఠకః 3

1 దే॒వా॒సు॒రాః సంయ॑త్తా ఆసన్ . తే దే॒వా వి॑జ॒యము॑ప॒యంతః॑ .
   అ॒గ్నీషోమ॑యోస్తేజ॒స్వినీ᳚స్త॒నూః సంన్య॑దధత . ఇ॒దము॑ నో భవిష్యతి .
   యది॑ నో జే॒ష్యంతీతి॑ . తేనా॒గ్నీషోమా॒వపా᳚క్రామతాం . తే దే॒వా వి॒జిత్య॑ .
   అ॒గ్నీషోమా॒వన్వై᳚చ్ఛన్ . తే᳚ఽగ్నిమన్వ॑విందన్నృ॒తుషూథ్స॑న్నం . తస్య॒
   విభ॑క్తీభిస్తేజ॒స్వినీ᳚స్త॒నూరవా॑రుంధత .. 1. 3. 1. 1..

2 తే సోమ॒మన్వ॑విందన్ . తమ॑ఘ్నన్ . తస్య॑ యథాఽభి॒జ్ఞాయం॑ త॒నూర్వ్య॑గృహ్ణత . తే
   గ్రహా॑ అభవన్ . తద్గ్రహా॑ణాం గ్రహ॒త్వం . యస్యై॒వం వి॒దుషో॒ గ్రహా॑ గృ॒హ్యంతే᳚
   . తస్య॒ త్వే॑వ గృ॑హీ॒తాః . నానా᳚గ్నేయం పునరా॒ధేయే॑ కుర్యాత్ . యదనా᳚గ్నేయం
   పునరా॒ధేయే॑ కు॒ర్యాత్ . వ్యృ॑ద్ధమే॒వ తత్ .. 1. 3. 1. 2..

3 అనా᳚గ్నేయం॒ వా ఏ॒తత్క్రి॑యతే . యథ్స॒మిధ॒స్తనూ॒నపా॑తమి॒డో బ॒ర్॒హిర్య॑జతి
   . ఉ॒భావా᳚గ్నే॒యావాజ్య॑భాగౌ స్యాతాం . అనా᳚జ్యభాగౌ భవత॒ ఇత్యా॑హుః .
   యదు॒భావా᳚గ్నే॒యావ॒న్వంచా॒వితి॑ . అ॒గ్నయే॒ పవ॑మానా॒యోత్త॑రః స్యాత్ .
   యత్పవ॑మానాయ . తేనాజ్య॑భాగః . తేన॑ సౌ॒మ్యః . బుధ॑న్వత్యాగ్నే॒యస్యాజ్య॑భాగస్య
   పురోఽనువా॒క్యా॑ భవతి .. 1. 3. 1. 3..

4 యథా॑ సు॒ప్తం బో॒ధయ॑తి . తా॒దృగే॒వ తత్ . అ॒గ్నిన్య॑క్తాః
   పత్నీసంయా॒జానా॒మృచః॑ స్యుః . తేనా᳚గ్నే॒యꣳ సర్వం॑ భవతి . ఏ॒క॒ధా
   తే॑జ॒స్వినీం᳚ దే॒వతా॒ముపై॒తీత్యా॑హుః . సైన॑మీశ్వ॒రా ప్ర॒దహ॒ ఇతి॑ . నేతి॑
   బ్రూయాత్ . ప్ర॒జన॑నం॒ వా అ॒గ్నిః . ప్ర॒జన॑నమే॒వోపై॒తీతి॑ . కృ॒తయ॑జుః॒
   సంభృ॑తసంభార॒ ఇత్యా॑హుః .. 1. 3. 1. 4..

5 న సం॒భృత్యాః᳚ సంభా॒రాః . న యజుః॑ కా॒ర్య॑మితి॑ . అథో॒ ఖలు॑ . సం॒భృత్యా॑
   ఏ॒వ సం॑భా॒రాః . కా॒ర్యం॑ యజుః॑ . పు॒న॒రా॒ధేయ॑స్య॒ సమృ॑ద్ధ్యై .
   తేనో॑పా॒ꣳ॒శు ప్రచ॑రతి . ఏష్య॑ ఇవ॒ వా ఏ॒షః . యత్పు॑నరా॒ధేయః॑ .
   యథో॑పా॒ꣳ॒శు న॒ష్టమి॒చ్ఛతి॑ .. 1. 3. 1. 5..

6 తా॒దృగే॒వ తత్ . ఉ॒చ్చైః స్వి॑ష్ట॒కృత॒ముథ్సృ॑జతి . యథా॑ న॒ష్టం వి॒త్త్వా
   ప్రాహా॒యమితి॑ . తా॒దృగే॒వ తత్ . ఏ॒క॒ధా తే॑జ॒స్వినీం᳚ దే॒వతా॒ముపై॒తీత్యా॑హుః .
   సైన॑మీశ్వ॒రా ప్ర॒దహ॒ ఇతి॑ . తత్తథా॒ నోపై॑తి . ప్ర॒యా॒జా॒నూ॒యా॒జేష్వే॒వ
   విభ॑క్తీః కుర్యాత్ . య॒థా॒పూ॒ర్వమాజ్య॑భాగౌ॒ స్యాతాం᳚ . ఏ॒వం ప॑త్నీసంయా॒జాః ..

   1. 3. 1. 6..

7 తద్వై᳚శ్వాన॒రవ॑త్ప్ర॒జన॑నవత్తర॒ముపై॒తీతి॑ . తదా॑హుః . వ్యృ॑ద్ధం॒ వా
 ఏ॒తత్ . అనా᳚గ్నేయం॒ వా ఏ॒తత్క్రి॑యత॒ ఇతి॑ . నేతి॑ బ్రూయాత్ . అ॒గ్నిం ప్ర॑థ॒మం
 విభ॑క్తీనాం యజతి . అ॒గ్నిము॑త్త॒మం ప॑త్నీసంయా॒జానాం᳚ . తేనా᳚గ్నే॒యం .
 తేన॒ సమృ॑ద్ధం క్రియత॒ ఇతి॑ .. 1. 3. 1. 7.. అ॒రుం॒ధ॒తై॒వ తద్భ॑వతి॒
 సంభృ॑తసంభార॒ ఇత్యా॑హురి॒చ్ఛతి॑ పత్నీసంయా॒జా నవ॑ చ .. 1..

8 దే॒వా వై యథా॒దర్శం॑ య॒జ్ఞానాహ॑రంత . యో᳚ఽగ్నిష్టో॒మం . య ఉ॒క్థ్యం᳚
 . యో॑ఽతిరా॒త్రం . తే స॒హైవ సర్వే॑ వాజ॒పేయ॑మపశ్యన్ . తే . అ॒న్యో᳚న్యస్మై॒
 నాతి॑ష్ఠంత . అ॒హమ॒నేన॑ యజా॒ ఇతి॑ . తే᳚ఽబ్రువన్ . ఆ॒జిమ॒స్య ధా॑వా॒మేతి॑
 .. 1. 3. 2. 1..

9 తస్మి॑న్నా॒జిమ॑ధావన్ . తం బృహ॒స్పతి॒రుద॑జయత్ . తేనా॑యజత . స
 స్వారా᳚జ్యమగచ్ఛత్ . తమింద్రో᳚ఽబ్రవీత్ . మామ॒నేన॑ యాజ॒యేతి॑ . తేనేంద్ర॑మయాజయత్
 . సోఽగ్రం॑ దే॒వతా॑నాం॒ పర్యై᳚త్ . అగ॑చ్ఛ॒థ్స్వారా᳚జ్యం . అతి॑ష్ఠంతాస్మై॒
 జ్యైష్ఠ్యా॑య .. 1. 3. 2. 2..

10 య ఏ॒వం వి॒ద్వాన్, వా॑జ॒పేయే॑న॒ యజ॑తే . గచ్ఛ॑తి॒ స్వారా᳚జ్యం . అగ్రꣳ॑
 సమా॒నానాం॒ పర్యే॑తి . తిష్ఠం॑తేఽస్మై॒ జ్యైష్ఠ్యా॑య . స వా ఏ॒ష బ్రా᳚హ్మ॒ణస్య॑
 చై॒వ రా॑జ॒న్య॑స్య చ య॒జ్ఞః . తం వా ఏ॒తం వా॑జ॒పేయ॒ ఇత్యా॑హుః . వా॒జాప్యో॒
 వా ఏ॒షః . వాజ॒గ్గ్॒ హ్యే॑తేన॑ దే॒వా ఐప్సన్న్॑ . సోమో॒ వై వా॑జ॒పేయః॑ . యో వై
 సోమం॑ వాజ॒పేయం॒ వేద॑ .. 1. 3. 2. 3..

11 వా॒జ్యే॑వైనం॑ పీ॒త్వా భ॑వతి . ఆఽస్య॑ వా॒జీ జా॑యతే . అన్నం॒ వై వా॑జ॒పేయః॑
 . య ఏ॒వం వేద॑ . అత్త్యన్నం᳚ . ఆఽస్యా᳚న్నా॒దో జా॑యతే . బ్రహ్మ॒ వై వా॑జ॒పేయః॑ .
 య ఏ॒వం వేద॑ . అత్తి॒ బ్రహ్మ॒ణాఽన్నం᳚ . ఆఽస్య॑ బ్ర॒హ్మా జా॑యతే .. 1. 3. 2. 4..

12 వాగ్వై వాజ॑స్య ప్రస॒వః . య ఏ॒వం వేద॑ . క॒రోతి॑ వా॒చా వీ॒ర్యం᳚ .
 ఐనం॑ వా॒చా గ॑చ్ఛతి . అపి॑వతీం॒ వాచం॑ వదతి . ప్ర॒జాప॑తిర్దే॒వేభ్యో॑
 య॒జ్ఞాన్వ్యాది॑శత్ . స ఆ॒త్మన్వా॑జ॒పేయ॑మధత్త . తం దే॒వా అ॑బ్రువన్ . ఏ॒ష వావ
 య॒జ్ఞః . యద్వా॑జ॒పేయః॑ .. 1. 3. 2. 5..

13 అప్యే॒వ నోఽత్రా॒స్త్వితి॑ . తేభ్య॑ ఏ॒తా ఉజ్జి॑తీః॒ ప్రాయ॑చ్ఛత్ . తా వా ఏ॒తా
 ఉజ్జి॑తయో॒ వ్యాఖ్యా॑యంతే . య॒జ్ఞస్య॑ సర్వ॒త్వాయ॑ . దే॒వతా॑నా॒మని॑ర్భాగాయ . దే॒వా
 వై బ్రహ్మ॑ణ॒శ్చాన్న॑స్య చ॒ శమ॑ల॒మపా᳚ఘ్నన్ . యద్బ్రహ్మ॑ణః॒ శమ॑ల॒మాసీ᳚త్
 . సా గాథా॑ నారాశ॒గ్గ్॒స్య॑భవత్ . యదన్న॑స్య . సా సురా᳚ .. 1. 3. 2. 6..

14 తస్మా॒ద్గాయ॑తశ్చ మ॒త్తస్య॑ చ॒ న ప్ర॑తి॒గృహ్యం᳚ . యత్ప్ర॑తిగృహ్ణీ॒యాత్ .
 శమ॑లం॒ ప్రతి॑గృహ్ణీయాత్ . సర్వా॒ వా ఏ॒తస్య॒ వాచోఽవ॑రుద్ధాః . యో వా॑జపేయయా॒జీ .
 యా పృ॑థి॒వ్యాం యాఽగ్నౌ యా ర॑థంత॒రే . యాఽన్తరి॑క్షే॒ యా వా॒యౌ యా వా॑మదే॒వ్యే
 . యా ది॒వి యాఽఽది॒త్యే యా బృ॑హ॒తి . యాఽప్సు యౌష॑ధీషు॒ యా వన॒స్పతి॑షు .
 తస్మా᳚ద్వాజపేయయా॒జ్యార్త్వి॑జీనః . సర్వా॒ హ్య॑స్య॒ వాచోఽవ॑రుద్ధాః .. 1. 3. 2. 7..

 ధా॒వా॒మేతి॒ జ్యైష్ఠ్యా॑య॒ వేద॑ బ్ర॒హ్మా జా॑యతే వాజ॒పేయః॒ సురాఽఽర్త్వి॑జీన॒
 ఏకం॑ చ .. 2..

15 దే॒వా వై యద॒న్యైర్గ్రహై᳚ర్య॒జ్ఞస్య॒ నావారుం॑ధత .
 తద॑తిగ్రా॒హ్యై॑రతి॒గృహ్యావా॑రుంధత . తద॑తిగ్రా॒హ్యా॑ణామతిగ్రాహ్య॒త్వం .
 యద॑తిగ్రా॒హ్యా॑ గృ॒హ్యంతే᳚ . యదే॒వాన్యైర్గ్రహై᳚ర్య॒జ్ఞస్య॒ నావ॑రుం॒ధే
 . తదే॒వ తైర॑తి॒గృహ్యావ॑రుంధే . పంచ॑ గృహ్యంతే . పాంక్తో॑ య॒జ్ఞః .
 యావా॑నే॒వ య॒జ్ఞః . తమా॒ప్త్వాఽవ॑రుంధే .. 1. 3. 3. 1..

16 సర్వ॑ ఐం॒ద్రా భ॑వంతి . ఏ॒క॒ధైవ యజ॑మాన ఇంద్రి॒యం ద॑ధతి . స॒ప్తద॑శ
 ప్రాజాప॒త్యా గ్రహా॑ గృహ్యంతే . స॒ప్త॒ద॒శః ప్ర॒జాప॑తిః . ప్ర॒జాప॑తే॒రాప్త్యై᳚ .
 ఏక॑య॒ర్చా గృ॑హ్ణాతి . ఏ॒క॒ధైవ యజ॑మానే వీ॒ర్యం॑ దధాతి . సో॒మ॒గ్ర॒హాగ్శ్చ॑
 సురాగ్ర॒హాగ్శ్చ॑ గృహ్ణాతి . ఏ॒తద్వై దే॒వానాం᳚ పర॒మమన్నం᳚ . యథ్సోమః॑ .. 1. 3. 3. 2..

17 ఏ॒తన్మ॑ను॒ష్యా॑ణాం . యథ్సురా᳚ . ప॒ర॒మేణై॒వాస్మా॑
 అ॒న్నాద్యే॒నావ॑రమ॒న్నాద్య॒మవ॑రుంధే . సో॒మ॒గ్ర॒హాన్గృ॑హ్ణాతి . బ్రహ్మ॑ణో॒
 వా ఏ॒తత్తేజః॑ . యథ్సోమః॑ . బ్రహ్మ॑ణ ఏ॒వ తేజ॑సా॒ తేజో॒ యజ॑మానే దధాతి .
 సు॒రా॒గ్ర॒హాన్గృ॑హ్ణాతి . అన్న॑స్య॒ వా ఏ॒తచ్ఛమ॑లం . యథ్సురా᳚ .. 1. 3. 3. 3..

18 అన్న॑స్యై॒వ శమ॑లేన॒ శమ॑లం॒ యజ॑మానా॒దప॑హంతి . సో॒మ॒గ్ర॒హాగ్శ్చ॑
 సురాగ్ర॒హాగ్శ్చ॑ గృహ్ణాతి . పుమా॒న్॒ వై సోమః॑ . స్త్రీ సురా᳚ . తన్మి॑థు॒నం .
 మి॒థు॒నమే॒వాస్య॒ తద్య॒జ్ఞే క॑రోతి ప్ర॒జన॑నాయ . ఆ॒త్మాన॑మే॒వ సో॑మగ్ర॒హైః
 స్పృ॑ణోతి . జా॒యాꣳ సు॑రాగ్ర॒హైః . తస్మా᳚ద్వాజపేయయా॒జ్య॑ముష్మిం॑ ల్లో॒కే
 స్త్రియ॒ꣳ॒ సంభ॑వతి . వా॒జ॒పేయా॑భిజిత॒గ్గ్॒ హ్య॑స్య .. 1. 3. 3. 4..

19 పూర్వే॑ సోమగ్ర॒హా గృ॑హ్యంతే . అప॑రే సురాగ్ర॒హాః . పు॒రో॒క్షꣳ
 సో॑మగ్ర॒హాంథ్సా॑దయతి . ప॒శ్చా॒ద॒క్షꣳ సు॑రాగ్ర॒హాన్ . పా॒ప॒వ॒స్య॒సస్య॒
 విధృ॑త్యై . ఏ॒ష వై యజ॑మానః . యథ్సోమః॑ . అన్న॒ꣳ॒ సురా᳚ .
 సో॒మ॒గ్ర॒హాగ్శ్చ॑ సురాగ్ర॒హాగ్శ్చ॒ వ్యతి॑షజతి . అ॒న్నాద్యే॑నై॒వైనం॒
 వ్యతి॑షజతి .. 1. 3. 3. 5..

20 సం॒పృచః॑ స్థ॒ సం మా॑ భ॒ద్రేణ॑ పృం॒క్తేత్యా॑హ . అన్నం॒ వై భ॒ద్రం .
 అ॒న్నాద్యే॑నై॒వైన॒ꣳ॒ సꣳసృ॑జతి . అన్న॑స్య॒ వా ఏ॒తచ్ఛమ॑లం . యథ్సురా᳚
 . పా॒ప్మేవ॒ ఖలు॒ వై శమ॑లం . పా॒ప్మనా॒ వా ఏ॑నమే॒తచ్ఛమ॑లేన॒ వ్యతి॑షజతి .
 యథ్సో॑మగ్ర॒హాగ్శ్చ॑ సురాగ్ర॒హాగ్శ్చ॑ వ్యతి॒షజ॑తి . వి॒పృచః॑ స్థ॒ వి మా॑
 పా॒ప్మనా॑ పృం॒క్తేత్యా॑హ . పా॒ప్మనై॒వైన॒ꣳ॒ శమ॑లేన॒ వ్యావ॑ర్తయతి ..

 1. 3. 3. 6..

21 తస్మా᳚ద్వాజపేయయా॒జీ పూ॒తో మేధ్యో॑ దక్షి॒ణ్యః॑ . ప్రాఙుద్ర॑వతి సోమగ్ర॒హైః
 . అ॒ముమే॒వ తైర్లో॒కమ॒భిజ॑యతి . ప్ర॒త్యంఖ్సు॑రాగ్ర॒హైః . ఇ॒మమే॒వ
 తైర్లో॒కమ॒భిజ॑యతి . ప్రతి॑ష్ఠంతి సోమగ్ర॒హైః . యావ॑దే॒వ స॒త్యం . తేన॑
 సూయతే . వా॒జ॒సృద్భ్యః॑ సురాగ్ర॒హాన్ హ॑రంతి . అనృ॑తేనై॒వ విశ॒ꣳ॒
 సꣳసృ॑జతి . హి॒ర॒ణ్య॒పా॒త్రం మధోః᳚ పూ॒ర్ణం ద॑దాతి . మ॒ధ॒వ్యో॑ఽసా॒నీతి॑
 . ఏ॒క॒ధా బ్ర॒హ్మణ॒ ఉప॑హరతి . ఏ॒క॒ధైవ యజ॑మాన॒ ఆయు॒స్తేజో॑ దధాతి .. 1. 3. 3. 7.. ఆ॒ప్త్వాఽవ॑రుంధే॒ సోమః॒ శమ॑లం॒ యథ్సురా॒ హ్య॑స్యైనం॒ వ్యతి॑షజతి॒
 వ్యావ॑ర్తయతి సృజతి చ॒త్వారి॑ చ .. 3..

22 బ్ర॒హ్మ॒వా॒దినో॑ వదంతి . నాగ్ని॑ష్టో॒మో నోక్థ్యః॑ . న షో॑డ॒శీ
 నాతి॑రా॒త్రః . అథ॒ కస్మా᳚ద్వాజ॒పేయే॒ సర్వే॑ యజ్ఞక్ర॒తవోఽవ॑రుధ్యంత॒ ఇతి॑
 . ప॒శుభి॒రితి॑ బ్రూయాత్ . ఆ॒గ్నే॒యం ప॒శుమాల॑భతే . అ॒గ్ని॒ష్టో॒మమే॒వ
 తేనావ॑రుంధే . ఐం॒ద్రా॒గ్నేనో॒క్థ్యం᳚ . ఐం॒ద్రేణ॑ షోడ॒శినః॑ స్తో॒త్రం .
 సా॒ర॒స్వ॒త్యాఽతి॑రా॒త్రం .. 1. 3. 4. 1..

23 మా॒రు॒త్యా బృ॑హ॒తః స్తో॒త్రం . ఏ॒తావం॑తో॒ వై య॑జ్ఞక్ర॒తవః॑
 . తాన్ప॒శుభి॑రే॒వావ॑రుంధే . ఆ॒త్మాన॑మే॒వ స్పృ॑ణోత్యగ్నిష్టో॒మేన॑
 . ప్రా॒ణా॒పా॒నావు॒క్థ్యే॑న . వీ॒ర్యꣳ॑ షోడ॒శినః॑ స్తో॒త్రేణ॑ .
 వాచ॑మతిరా॒త్రేణ॑ . ప్ర॒జాం బృ॑హ॒తః స్తో॒త్రేణ॑ . ఇ॒మమే॒వ లో॒కమ॒భి
 జ॑యత్యగ్నిష్టో॒మేన॑ . అం॒తరి॑క్షము॒క్థ్యే॑న .. 1. 3. 4. 2..

24 సు॒వ॒ర్గం లో॒కꣳ షో॑డ॒శినః॑ స్తో॒త్రేణ॑ . దే॒వ॒యానా॑నే॒వ
 ప॒థ ఆరో॑హత్యతిరా॒త్రేణ॑ . నాకꣳ॑ రోహతి బృహ॒తః స్తో॒త్రేణ॑ .
 తేజ॑ ఏ॒వాఽఽత్మంధ॑త్త ఆగ్నే॒యేన॑ ప॒శునా᳚ . ఓజో॒ బల॑మైంద్రా॒గ్నేన॑
 . ఇం॒ద్రి॒యమైం॒ద్రేణ॑ . వాచꣳ॑ సారస్వ॒త్యా . ఉ॒భావే॒వ దే॑వలో॒కం
 చ॑ మనుష్యలో॒కం చా॒భిజ॑యతి మారు॒త్యా వ॒శయా᳚ . స॒ప్తద॑శ
 ప్రాజాప॒త్యాన్ప॒శూనాల॑భతే . స॒ప్త॒ద॒శః ప్ర॒జాప॑తిః .. 1. 3. 4. 3..

25 ప్ర॒జాప॑తే॒రాప్త్యై᳚ . శ్యా॒మా ఏక॑రూపా భవంతి . ఏ॒వమి॑వ॒ హి
 ప్ర॒జాప॑తిః॒ సమృ॑ద్ధ్యై . తాన్పర్య॑గ్నికృతా॒నుథ్సృ॑జతి . మ॒రుతో॑
 య॒జ్ఞమ॑జిఘాꣳసన్ప్ర॒జాప॑తేః . తేభ్య॑ ఏ॒తాం మా॑రు॒తీం వ॒శామాల॑భత .
 తయై॒వైనా॑నశమయత్ . మా॒రు॒త్యా ప్ర॒చర్య॑ . ఏ॒తాంథ్సంజ్ఞ॑పయేత్ . మ॒రుత॑
 ఏ॒వ శ॑మయి॒త్వా .. 1. 3. 4. 4..

26 ఏ॒తైః ప్రచ॑రతి . య॒జ్ఞస్యాఘా॑తాయ . ఏ॒క॒ధా వ॒పా జు॑హోతి .
 ఏ॒క॒దే॒వ॒త్యా॑ హి . ఏ॒తే . అథో॑ ఏక॒ధైవ యజ॑మానే వీ॒ర్యం॑ దధాతి .
 నై॒వా॒రేణ॑ స॒ప్తద॑శశరావేణై॒తర్హి॒ ప్రచ॑రతి . ఏ॒తత్పు॑రోడాశా॒ హ్యే॑తే
 . అథో॑ పశూ॒నామే॒వ ఛి॒ద్రమపి॑దధాతి . సా॒ర॒స్వ॒త్యోత్త॒మయా॒ ప్రచ॑రతి .
 వాగ్వై సర॑స్వతీ . తస్మా᳚త్ప్రా॒ణానాం॒ వాగు॑త్త॒మా . అథో᳚ ప్ర॒జాప॑తావే॒వ య॒జ్ఞం
 ప్రతి॑ష్ఠాపయతి . ప్ర॒జాప॑తి॒ర్॒హి వాక్ . అప॑న్నదతీ భవతి . తస్మా᳚న్మను॒ష్యాః᳚
 సర్వాం॒ వాచం॑ వదంతి.. 1. 3. 4. 5.. అ॒తి॒రా॒త్రమం॒తరి॑క్షము॒క్థ్యే॑న ప్ర॒జాప॑తిః
 శమయి॒త్వోత్త॒మయా॒ ప్రచ॑రతి॒ షట్చ॑ .. 4..

27 సా॒వి॒త్రం జు॑హోతి॒ కర్మ॑ణఃకర్మణః పు॒రస్తా᳚త్ . కస్తద్వే॒దేత్యా॑హుః .
 యద్వా॑జ॒పేయ॑స్య॒ పూర్వం॒ యదప॑ర॒మితి॑ . స॒వి॒తృప్ర॑సూత ఏ॒వ య॑థాపూ॒ర్వం
 కర్మా॑ణి కరోతి . సవ॑నే సవనే జుహోతి . ఆ॒క్రమ॑ణమే॒వ తథ్సేతుం॒ యజ॑మానః కురుతే .
 సు॒వ॒ర్గస్య॑ లో॒కస్య॒ సమ॑ష్ట్యై . వా॒చస్పతి॒ర్వాచ॑మ॒ద్య స్వ॑దాతి న॒ ఇత్యా॑హ
 . వాగ్వై దే॒వానాం᳚ పు॒రాఽన్న॑మాసీత్ . వాచ॑మే॒వాస్మా॒ అన్నగ్గ్॑ స్వదయతి .. 1. 3. 5. 1..

28 ఇంద్ర॑స్య॒ వజ్రో॑ఽసి॒ వార్త్ర॑ఘ్న॒ ఇతి॒ రథ॑ము॒పావ॑హరతి॒
 విజి॑త్యై . వాజ॑స్య॒ ను ప్ర॑స॒వే మా॒తరం॑ మ॒హీమిత్యా॑హ . యచ్చై॒వేయం .
 యచ్చా॒స్యామధి॑ . తదే॒వావ॑రుంధే . అథో॒ తస్మి॑న్నే॒వోభయే॒ఽభిషి॑చ్యతే .
 అ॒ప్స్వం॑తర॒మృత॑మ॒ప్సు భే॑ష॒జమిత్యశ్వా᳚న్పల్పూలయతి . అ॒ప్సు వా అశ్వ॑స్య॒
 తృతీ॑యం॒ ప్రవి॑ష్టం . తద॑ను॒వేన॒న్వవ॑ప్లవతే . యద॒ప్సు ప॑ల్పూ॒లయ॑తి ..

 1. 3. 5. 2..

29 యదే॒వాస్యా॒ప్సు ప్రవి॑ష్టం . తదే॒వావ॑రుంధే . బ॒హు వా అశ్వో॑ఽమే॒ధ్యముప॑గచ్ఛతి
 . యద॒ప్సు ప॑ల్పూ॒లయ॑తి . మేధ్యా॑నే॒వైనా᳚న్కరోతి . వా॒యుర్వా᳚ త్వా॒ మను॑ర్వా॒
 త్వేత్యా॑హ . ఏ॒తా వా ఏ॒తం దే॒వతా॒ అగ్రే॒ అశ్వ॑మయుంజన్ . తాభి॑రే॒వైనాన్॑ యునక్తి .
 స॒వస్యోజ్జి॑త్యై . యజు॑షా యునక్తి॒ వ్యావృ॑త్త్యై .. 1. 3. 5. 3..

30 అపాం᳚ న పాదాశుహేమ॒న్నితి॒ సంమా᳚ర్ష్టి . మేధ్యా॑నే॒వైనా᳚న్కరోతి . అథో॒
 స్తౌత్యే॒వైనా॑నా॒జిꣳ స॑రిష్య॒తః . వి॒ష్ణు॒క్ర॒మాన్క్ర॑మతే . విష్ణు॑రే॒వ
 భూ॒త్వేమాన్ లో॒కాన॒భిజ॑యతి . వై॒శ్వ॒దే॒వో వై రథః॑ . అం॒కౌ న్యం॒కావ॒భితో॒
 రథం॒ యావిత్యా॑హ . యా ఏ॒వ దే॒వతా॒ రథే॒ ప్రవి॑ష్టాః . తాభ్య॑ ఏ॒వ నమ॑స్కరోతి .
 ఆ॒త్మనోఽనా᳚ర్త్యై . అశ॑మరథం భావుకోఽస్య॒ రథో॑ భవతి . య ఏ॒వం వేద॑ .. 1. 3. 5. 4.. స్వ॒ద॒య॒తి॒ ప॒ల్పూ॒లయ॑తి॒ వ్యావృ॑త్త్యా॒ అనా᳚ర్త్యై॒ ద్వే చ॑ .. 5..

31 దే॒వస్యా॒హꣳ స॑వి॒తుః ప్ర॑స॒వే బృహ॒స్పతి॑నా వాజ॒జితా॒ వాజం॑
 జేష॒మిత్యా॑హ . స॒వి॒తృప్ర॑సూత ఏ॒వ బ్రహ్మ॑ణా॒ వాజ॒ముజ్జ॑యతి .
 దే॒వస్యా॒హꣳ స॑వి॒తుః ప్ర॑స॒వే బృహ॒స్పతి॑నా వాజ॒జితా॒ వర్షి॑ష్ఠం॒
 నాకꣳ॑ రుహేయ॒మిత్యా॑హ . స॒వి॒తృప్ర॑సూత ఏ॒వ బ్రహ్మ॑ణా॒ వర్షి॑ష్ఠం॒
 నాకꣳ॑ రోహతి . చాత్వా॑లే రథచ॒క్రం నిమి॑తꣳ రోహతి . అతో॒ వా అంగి॑రస
 ఉత్త॒మాః సు॑వ॒ర్గం లో॒కమా॑యన్ . సా॒క్షాదే॒వ యజ॑మానః సువ॒ర్గం లో॒కమే॑తి .
 ఆవే᳚ష్టయతి . వజ్రో॒ వై రథః॑ . వజ్రే॑ణై॒వ దిశో॒ఽభి జ॑యతి .. 1. 3. 6. 1..

32 వా॒జినా॒ꣳ॒ సామ॑ గాయతే . అన్నం॒ వై వాజః॑ . అన్న॑మే॒వావ॑రుంధే
 . వా॒చో వర్ష్మ॑ దే॒వేభ్యోఽపా᳚క్రామత్ . తద్వన॒స్పతీ॒న్ప్రావి॑శత్ . సైషా
 వాగ్వన॒స్పతి॑షు వదతి . యా దుం॑దు॒భౌ . తస్మా᳚ద్దుందు॒భిః సర్వా॒ వాచోఽతి॑వదతి .
 దుం॒దు॒భీంథ్స॒మాఘ్నం॑తి . ప॒ర॒మా వా ఏ॒షా వాక్ .. 1. 3. 6. 2..

33 యా దుం॑దు॒భౌ . ప॒ర॒మయై॒వ వా॒చాఽవ॑రాం॒ వాచ॒మవ॑రుంధే . అథో॑
 వా॒చ ఏ॒వ వర్ష్మ॒ యజ॑మా॒నోఽవ॑రుంధే . ఇంద్రా॑య॒ వాచం॑ వద॒తేంద్రం॒ వాజం॑
 జాపయ॒తేంద్రో॒ వాజ॑మజయి॒దిత్యా॑హ . ఏ॒ష వా ఏ॒తర్హీంద్రః॑ . యో యజ॑తే . యజ॑మాన
 ఏ॒వ వాజ॒ముజ్జ॑యతి . స॒ప్తద॑శ ప్రవ్యా॒ధానా॒జిం ధా॑వంతి . స॒ప్త॒ద॒శ2ꣳ
 స్తో॒త్రం భ॑వతి . స॒ప్తద॑శ సప్తదశ దీయంతే .. 1. 3. 6. 3..

34 స॒ప్త॒ద॒శః ప్ర॒జాప॑తిః . ప్ర॒జాప॑తే॒రాప్త్యై᳚ . అర్వా॑ఽసి॒
 సప్తి॑రసి వా॒జ్య॑సీత్యా॑హ . అ॒గ్నిర్వా అర్వా᳚ . వా॒యుః సప్తిః॑ . ఆ॒ది॒త్యో వా॒జీ .
 ఏ॒తాభి॑రే॒వాస్మై॑ దే॒వతా॑భిర్దేవర॒థం యు॑నక్తి . ప్ర॒ష్టి॒వా॒హినం॑ యునక్తి .
 ప్ర॒ష్టి॒వా॒హీ వై దే॑వర॒థః . దే॒వ॒ర॒థమే॒వాస్మై॑ యునక్తి .. 1. 3. 6. 4..

35 వాజి॑నో॒ వాజం॑ ధావత॒ కాష్ఠాం᳚ గచ్ఛ॒తేత్యా॑హ . సు॒వ॒ర్గో వై లో॒కః కాష్ఠా᳚
 . సు॒వ॒ర్గమే॒వ లో॒కం యం॑తి . సు॒వ॒ర్గం వా ఏ॒తే లో॒కం యం॑తి . య ఆ॒జిం ధావం॑తి
 . ప్రాంచో॑ ధావంతి . ప్రాఙి॑వ॒ హి సు॑వ॒ర్గో లో॒కః . చ॒త॒సృభి॒రను॑ మంత్రయతే
 . చ॒త్వారి॒ ఛందాꣳ॑సి . ఛందో॑భిరే॒వైనాం᳚థ్సువ॒ర్గం లో॒కం గ॑మయతి .. 1. 3. 6. 5.. 
36 ప్ర వా ఏ॒తే᳚ఽస్మాల్లో॒కాచ్చ్య॑వంతే . య ఆ॒జిం ధావం॑తి . ఉదం॑చ॒ ఆవ॑ర్తంతే .
 అ॒స్మాదే॒వ తేన॑ లో॒కాన్నయం॑తి . ర॒థ॒వి॒మో॒చ॒నీయం॑ జుహోతి॒ ప్రతి॑ష్ఠిత్యై .
 ఆమా॒ వాజ॑స్య ప్రస॒వో జ॑గమ్యా॒దిత్యా॑హ . అన్నం॒ వై వాజః॑ . అన్న॑మే॒వావ॑రుంధే .
 య॒థా॒లో॒కం వా ఏ॒త ఉజ్జ॑యంతి . య ఆ॒జిం ధావం॑తి .. 1. 3. 6. 6..

37 కృ॒ష్ణలం॑ కృష్ణలం వాజ॒సృద్భ్యః॒ ప్రయ॑చ్ఛతి . యమే॒వ తే వాజం॑
 లో॒కము॒జ్జయం॑తి . తం ప॑రి॒క్రీయావ॑రుంధే . ఏ॒క॒ధా బ్ర॒హ్మణ॒ ఉప॑హరతి
 . ఏ॒క॒ధైవ యజ॑మానే వీ॒ర్యం॑ దధాతి . దే॒వా వా ఓష॑ధీష్వా॒జిమ॑యుః . తా
 బృహ॒స్పతి॒రుద॑జయత్ . స నీ॒వారా॒న్నిర॑వృణీత . తన్నీ॒వారా॑ణాం నీవార॒త్వం .
 నై॒వా॒రశ్చ॒రుర్భ॑వతి .. 1. 3. 6. 7..

38 ఏ॒తద్వై దే॒వానాం᳚ పర॒మమన్నం᳚ . యన్నీ॒వారాః᳚ . ప॒ర॒మేణై॒వాస్మా॑
 అ॒న్నాద్యే॒నావ॑రమ॒న్నాద్య॒మవ॑రుంధే . స॒ప్తద॑శశరావో భవతి . స॒ప్త॒ద॒శః
 ప్ర॒జాప॑తిః . ప్ర॒జాప॑తే॒రాప్త్యై᳚ . క్షీ॒రే భ॑వతి . రుచ॑మే॒వాస్మిం॑దధాతి .
 స॒ర్పిష్వా᳚న్భవతి మేధ్య॒త్వాయ॑ . బా॒ర్॒హ॒స్ప॒త్యో వా ఏ॒ష దే॒వత॑యా .. 1. 3. 6. 8..

39 యో వా॑జ॒పేయే॑న॒ యజ॑తే . బా॒ర్॒హ॒స్ప॒త్య ఏ॒ష చ॒రుః . అశ్వాం᳚థ్సరిష్య॒తః
 స॒స్రుష॒శ్చావ॑ ఘ్రాపయతి . యమే॒వ తే వాజం॑ లో॒కము॒జ్జయం॑తి . తమే॒వావ॑రుంధే .
 అజీ॑జిపత వనస్పతయ॒ ఇంద్రం॒ వాజం॒ విము॑చ్యధ్వ॒మితి॑ దుందు॒భీన్, విముం॑చతి .
 యమే॒వ తే వాజం॑ లో॒కమిం॑ద్రి॒యం దుం॑దు॒భయ॑ ఉ॒జ్జయం॑తి . తమే॒వావ॑రుంధే
 .. 1. 3. 6. 9.. అ॒భిజ॑యతి॒ వా ఏ॒షా వాగ్దీ॑యంతేఽస్మై యునక్తి గమయతి॒ య ఆ॒జిం
 ధావం॑తి భవతి దే॒వత॑యా॒ఽష్టౌ చ॑ .. 6..

40 తా॒ర్ప్యం యజ॑మానం॒ పరి॑ధాపయతి . య॒జ్ఞో వై తా॒ర్ప్యం . య॒జ్ఞేనై॒వైన॒ꣳ॒
 సమ॑ర్ధయతి . ద॒ర్భ॒మయం॒ పరి॑ధాపయతి . ప॒విత్రం॒ వై ద॒ర్భాః .
 పు॒నాత్యే॒వైనం᳚ . వాజం॒ వా ఏ॒షోఽవ॑రురుథ్సతే . యో వా॑జ॒పేయే॑న॒ యజ॑తే .
 ఓష॑ధయః॒ ఖలు॒ వై వాజః॑ . యద్ద॑ర్భ॒మయం॑ పరిధా॒పయ॑తి .. 1. 3. 7. 1..

41 వాజ॒స్యావ॑రుద్ధ్యై . జాయ॒ ఏహి॒ సువో॒ రోహా॒వేత్యా॑హ . పత్ని॑యా ఏ॒వైష
 య॒జ్ఞస్యా᳚న్వారం॒భోఽన॑వచ్ఛిత్యై . స॒ప్తద॑శారత్ని॒ర్యూపో॑ భవతి .
 స॒ప్త॒ద॒శః ప్ర॒జాప॑తిః . ప్ర॒జాప॑తే॒రాప్త్యై᳚ . తూ॒ప॒రశ్చతు॑రశ్రిర్భవతి .
 గౌ॒ధూ॒మం చ॒షాలం᳚ . న వా ఏ॒తే వ్రీ॒హయో॒ న యవాః᳚ . యద్గో॒ధూమాః᳚ .. 1. 3. 7. 2..

42 ఏ॒వమి॑వ॒ హి ప్ర॒జాప॑తిః॒ సమృ॑ద్ధ్యై . అథో॑ అ॒ముమే॒వాస్మై॑ లో॒కమన్న॑వంతం
 కరోతి . వాసో॑భిర్వేష్టయతి . ఏ॒ష వై యజ॑మానః . యద్యూపః॑ . స॒ర్వ॒దే॒వ॒త్యం॑
 వాసః॑ . సర్వా॑భిరే॒వైనం॑ దే॒వతా॑భిః॒ సమ॑ర్ధయతి . అథో॑ ఆ॒క్రమ॑ణమే॒వ
 తథ్సేతుం॒ యజ॑మానః కురుతే . సు॒వ॒ర్గస్య॑ లో॒కస్య॒ సమ॑ష్ట్యై . ద్వాద॑శ
 వాజప్రస॒వీయా॑ని జుహోతి .. 1. 3. 7. 3..

43 ద్వాద॑శ॒ మాసాః᳚ సంవథ్స॒రః . సం॒వ॒థ్స॒రమే॒వ ప్రీ॑ణాతి . అథో॑
 సంవథ్స॒రమే॒వాస్మా॒ ఉప॑దధాతి . సు॒వ॒ర్గస్య॑ లో॒కస్య॒ సమ॑ష్ట్యై
 . ద॒శభిః॒ కల్పై॑ రోహతి . నవ॒ వై పురు॑షే ప్రా॒ణాః . నాభి॑ర్దశ॒మీ .
 ప్రా॒ణానే॒వ య॑థాస్థా॒నం క॑ల్పయి॒త్వా . సు॒వ॒ర్గం లో॒కమే॑తి . ఏ॒తావ॒ద్వై
 పురు॑షస్య॒ స్వం .. 1. 3. 7. 4..

44 యావ॑త్ప్రా॒ణాః . యావ॑దే॒వాస్యాస్తి॑ . తేన॑ స॒హ సు॑వ॒ర్గం లో॒కమే॑తి .
 సువ॑ర్దే॒వాꣳ అ॑గ॒న్మేత్యా॑హ . సు॒వ॒ర్గమే॒వ లో॒కమే॑తి . అ॒మృతా॑
 అభూ॒మేత్యా॑హ . అ॒మృత॑మివ॒ హి సు॑వ॒ర్గో లో॒కః . ప్ర॒జాప॑తేః ప్ర॒జా
 అ॑భూ॒మేత్యా॑హ . ప్రా॒జా॒ప॒త్యో వా అ॒యం లో॒కః . అ॒స్మాదే॒వ తేన॑ లో॒కాన్నైతి॑
 .. 1. 3. 7. 5..

45 సమ॒హం ప్ర॒జయా॒ సం మయా᳚ ప్ర॒జేత్యా॑హ . ఆ॒శిష॑మే॒వైతామాశా᳚స్తే .
 ఆ॒స॒పు॒టైర్ఘ్నం॑తి . అన్నం॒ వా ఇ॒యం . అ॒న్నాద్యే॑నై॒వైన॒ꣳ॒ సమ॑ర్ధయంతి .
 ఊషై᳚ర్ఘ్నంతి . ఏ॒తే హి సా॒క్షాదన్నం᳚ . యదూషాః᳚ . సా॒క్షాదే॒వైన॑మ॒న్నాద్యే॑న॒
 సమ॑ర్ధయంతి . పు॒రస్తా᳚త్ప్ర॒త్యంచం᳚ ఘ్నంతి .. 1. 3. 7. 6..

46 పు॒రస్తా॒ద్ధి ప్ర॑తీ॒చీన॒మన్న॑మ॒ద్యతే᳚ . శీ॒ర్॒ష॒తో ఘ్నం॑తి
 . శీ॒ర్॒ష॒తో హ్యన్న॑మ॒ద్యతే᳚ . ది॒గ్భ్యో ఘ్నం॑తి . ది॒గ్భ్య ఏ॒వాస్మా॑
 అ॒న్నాద్య॒మవ॑రుంధతే . ఈ॒శ్వ॒రో వా ఏ॒ష పరా᳚ఙ్ప్ర॒దఘః॑ . యో యూప॒ꣳ॒
 రోహ॑తి . హిర॑ణ్యమ॒ధ్యవ॑రోహతి . అ॒మృతం॒ వై హిర॑ణ్యం . అ॒మృతꣳ॑
 సువ॒ర్గో లో॒కః .

47 అ॒మృత॑ ఏ॒వ సు॑వ॒ర్గే లో॒కే ప్రతి॑తిష్ఠతి . శ॒తమా॑నం భవతి . శ॒తాయుః॒
 పురు॑షః శ॒తేంద్రి॑యః . ఆయు॑ష్యే॒వేంద్రి॒యే ప్రతి॑తిష్ఠతి . పుష్ట్యై॒ వా ఏ॒తద్రూ॒పం
 . యద॒జా . త్రిః సం॑వథ్స॒రస్యా॒న్యాన్ప॒శూన్పరి॒ ప్రజా॑యతే . బ॒స్తా॒జి॒నమ॒ధ్యవ॑
 రోహతి . పుష్ట్యా॑మే॒వ ప్ర॒జన॑నే॒ ప్రతి॑తిష్ఠతి .. 1. 3. 7. 7.. ప॒రి॒ధా॒పయ॑తి
 గో॒ధూమా॑ జుహోతి॒ స్వం నైతి॑ ప్ర॒త్యంచం᳚ ఘ్నంతి లో॒కో నవ॑ చ .. 7..

48 స॒ప్తాన్న॑హో॒మాంజు॑హోతి . స॒ప్త వా అన్నా॑ని . యావం॑త్యే॒వాన్నా॑ని
 . తాన్యే॒వావ॑రుంధే . స॒ప్త గ్రా॒మ్యా ఓష॑ధయః . స॒ప్తార॒ణ్యాః .
 ఉ॒భయీ॑షా॒మవ॑రుద్ధ్యై . అన్న॑స్యాన్నస్య జుహోతి . అన్న॑స్యాన్న॒స్యావ॑రుద్ధ్యై .
 యద్వా॑జపేయయా॒జ్యన॑వ రుద్ధస్యాశ్నీ॒యాత్ .. 1. 3. 8. 1..

49 అవ॑రుద్ధేన॒ వ్యృ॑ద్ధ్యేత . సర్వ॑స్య సమవ॒దాయ॑ జుహోతి .
 అన॑వరుద్ధ॒స్యావ॑రుద్ధ్యై . ఔదుం॑బరేణ స్రు॒వేణ॑ జుహోతి . ఊర్గ్వా అన్న॑ముదుం॒బరః॑
 . ఊ॒ర్జ ఏ॒వాన్నాద్య॒స్యావ॑రుద్ధ్యై . దే॒వస్య॑ త్వా సవి॒తుః ప్ర॑స॒వ ఇత్యా॑హ
 . స॒వి॒తృ ప్ర॑సూత ఏ॒వైనం॒ బ్రహ్మ॑ణా దే॒వతా॑భిర॒భిషిం॑చతి .
 అన్న॑స్యాన్నస్యా॒భిషిం॑చతి . అన్న॑స్యాన్న॒స్యావ॑రుద్ధ్యై .. 1. 3. 8. 2..

50 పు॒రస్తా᳚త్ ప్ర॒త్యంచ॑మ॒భిషిం॑చతి . పు॒రస్తా॒ద్ధి
 ప్ర॑తీ॒చీన॒మన్న॑మ॒ద్యతే᳚ . శీ॒ర్॒ష॒తో॑ఽభిషిం॑చతి . శీ॒ర్॒ష॒తో
 హ్యన్న॑మ॒ద్యతే᳚ . ఆ ముఖా॑ద॒న్వవ॑ స్రావయతి . ము॒ఖ॒త ఏ॒వాస్మా॑ అ॒న్నాద్యం॑
 దధాతి . అ॒గ్నేస్త్వా॒ సామ్రా᳚జ్యేనా॒భిషిం॑చా॒మీత్యా॑హ . ఏ॒ష వా అ॒గ్నేః స॒వః .
 తేనై॒వైన॑మ॒భిషిం॑చతి . ఇంద్ర॑స్య త్వా॒ సామ్రా᳚జ్యేనా॒భిషిం॑చా॒మీత్యా॑హ ..

 1. 3. 8. 3..

51 ఇం॒ద్రి॒యమే॒వాస్మి॑న్నే॒తేన॑ దధాతి . బృహ॒స్పతే᳚స్త్వా॒
 సామ్రా᳚జ్యేనా॒భిషిం॑చా॒మీత్యా॑హ . బ్రహ్మ॒ వై దే॒వానాం॒ బృహ॒స్పతిః॑
 . బ్రహ్మ॑ణై॒వైన॑మ॒భిషిం॑చతి . సో॒మ॒గ్ర॒హాగ్శ్చా॑వదానీ॒యాని॑
 చ॒ర్త్విగ్భ్య॒ ఉప॑ హరంతి . అ॒ముమే॒వ తైర్లో॒కమన్న॑వంతం కరోతి .
 సు॒రా॒గ్ర॒హాగ్శ్చా॑నవదానీ॒యాని॑ చ వాజ॒సృద్భ్యః॑ . ఇ॒మమే॒వ
 తైర్లో॒కమన్న॑వంతం కరోతి . అథో॑ ఉ॒భయీ᳚ష్వే॒వాభిషి॑చ్యతే . వి॒మా॒థం
 కు॑ర్వతే వాజ॒సృతః॑ .. 1. 3. 8. 4..

52 ఇం॒ద్రి॒యస్యావ॑రుద్ధ్యై . అని॑రుక్తాభిః ప్రాతఃసవ॒నే స్తు॑వతే . అని॑రుక్తః
 ప్ర॒జాప॑తిః . ప్ర॒జాప॑తే॒రాప్త్యై᳚ . వాజ॑వతీభి॒ర్మాధ్యం॑దినే . అన్నం॒ వై
 వాజః॑ . అన్న॑మే॒వావ॑రుంధే . శి॒పి॒వి॒ష్టవ॑తీభిస్తృతీయసవ॒నే . య॒జ్ఞో
 వై విష్ణుః॑ . ప॒శవః॒ శిపిః॑ . య॒జ్ఞ ఏ॒వ ప॒శుషు॒ ప్రతి॑తిష్ఠతి
 . బృ॒హదంత్యం॑ భవతి . అంత॑మే॒వైనగ్గ్॑ శ్రి॒యై గ॑మయతి .. 1. 3. 8. 5..

 అ॒శ్నీ॒యాదన్న॑స్యాన్న॒స్యావ॑రుద్ధ్యా॒ ఇంద్ర॑స్య త్వా॒ సామ్రా᳚జ్యేనా॒భిషిం॑చా॒మీత్యా॑హ
 వాజ॒సృతః॒ శిపి॒స్త్రీణి॑ చ .. 8..

53 నృ॒షదం॒ త్వేత్యా॑హ . ప్ర॒జా వై నౄన్ . ప్ర॒జానా॑మే॒వైతేన॑ సూయతే .
 ద్రు॒షద॒మిత్యా॑హ . వన॒స్పత॑యో॒ వై ద్రు . వన॒స్పతీ॑నామే॒వైతేన॑ సూయతే .
 భు॒వ॒న॒సద॒మిత్యా॑హ . య॒దా వై వసీ॑యా॒న్భవ॑తి . భువ॑నమగ॒న్నితి॒ వై
 తమా॑హుః . భువ॑నమే॒వైతేన॑ గచ్ఛతి .. 1. 3. 9. 1..

54 అ॒ప్సు॒షదం॑ త్వా ఘృత॒సద॒మిత్యా॑హ . అ॒పామే॒వైతేన॑ ఘృ॒తస్య॑ సూయతే .
 వ్యో॒మ॒సద॒మిత్యా॑హ . య॒దా వై వసీ॑యా॒న్భవ॑తి . వ్యో॑మాగ॒న్నితి॒ వై తమా॑హుః
 . వ్యో॑మై॒వైతేన॑ గచ్ఛతి . పృ॒థి॒వి॒షదం॑ త్వాఽన్తరిక్ష॒సద॒మిత్యా॑హ
 . ఏ॒షామే॒వైతేన॑ లో॒కానాꣳ॑ సూయతే . తస్మా᳚ద్వాజపేయయా॒జీ న కం చ॒న
 ప్ర॒త్యవ॑రోహతి . అపీ॑వ॒ హి దే॒వతా॑నాꣳ సూ॒యతే᳚ .. 1. 3. 9. 2..

55 నా॒క॒సద॒మిత్యా॑హ . య॒దా వై వసీ॑యా॒న్భవ॑తి . నాక॑మగ॒న్నితి॒ వై
 తమా॑హుః . నాక॑మే॒వైతేన॑ గచ్ఛతి . యే గ్రహాః᳚ పంచజ॒నీనా॒ ఇత్యా॑హ .
 పం॒చ॒జ॒నానా॑మే॒వైతేన॑ సూయతే . అ॒పాꣳ రస॒ముద్వ॑యస॒మిత్యా॑హ .
 అ॒పామే॒వైతేన॒ రస॑స్య సూయతే . సూర్య॑రశ్మిꣳ స॒మాభృ॑త॒మిత్యా॑హ
 సశుక్ర॒త్వాయ॑ .. 1. 3. 9. 3.. గ॒చ్ఛ॒తి॒ సూ॒యతే॒ నవ॑ చ .. 9..

56 ఇంద్రో॑ వృ॒త్రꣳ హ॒త్వా . అసు॑రాన్పరా॒భావ్య॑ . సో॑ఽమావా॒స్యాం᳚ ప్రత్యాగ॑చ్ఛత్
 . తే పి॒తరః॑ పూర్వే॒ద్యురాగ॑చ్ఛన్ . పి॒తౄన్, య॒జ్ఞో॑ఽగచ్ఛత్ . తం దే॒వాః
 పున॑రయాచంత . తమే᳚భ్యో॒ న పున॑రదదుః . తే᳚ఽబ్రువ॒న్వరం॑ వృణామహై . అథ॑
 వః॒ పున॑ర్దాస్యామః . అ॒స్మభ్య॑మే॒వ పూ᳚ర్వే॒ద్యుః క్రి॑యాతా॒ ఇతి॑ .. 1. 3. 10. 1..

57 తమే᳚భ్యః॒ పున॑రదదుః . తస్మా᳚త్పి॒తృభ్యః॑ పూర్వే॒ద్యుః క్రి॑యతే .
 యత్పి॒తృభ్యః॑ పూర్వే॒ద్యుః క॒రోతి॑ . పి॒తృభ్య॑ ఏ॒వ తద్య॒జ్ఞం ని॒ష్క్రీయ॒
 యజ॑మానః॒ ప్రత॑నుతే . సోమా॑య పి॒తృపీ॑తాయ స్వ॒ధా నమ॒ ఇత్యా॑హ . పి॒తురే॒వాధి॑
 సోమపీ॒థమవ॑రుంధే . న హి పి॒తా ప్ర॒మీయ॑మాణ॒ ఆహై॒ష సో॑మపీ॒థ ఇతి॑ .
 ఇం॒ద్రి॒యం వై సో॑మపీ॒థః . ఇం॒ద్రి॒యమే॒వ సో॑మపీ॒థమవ॑రుంధే . తేనేం᳚ద్రి॒యేణ॑
 ద్వి॒తీయాం᳚ జా॒యామ॒భ్య॑శ్నుతే .. 1. 3. 10. 2..

58 ఏ॒తద్వై బ్రాహ్మ॑ణం పు॒రా వా॑జశ్రవ॒సా వి॒దామ॑క్రన్న్ . తస్మా॒త్తే ద్వేద్వే॑
 జా॒యే అ॒భ్యా᳚క్షత . య ఏ॒వం వేద॑ . అ॒భి ద్వి॒తీయాం᳚ జా॒యామ॑శ్నుతే . అ॒గ్నయే॑
 కవ్య॒వాహ॑నాయ స్వ॒ధా నమ॒ ఇత్యా॑హ . య ఏ॒వ పి॑తృ॒ణామ॒గ్నిః . తం ప్రీ॑ణాతి .
 తి॒స్ర ఆహు॑తీర్జుహోతి . త్రిర్నిద॑ధాతి . షట్థ్ సంప॑ద్యంతే .. 1. 3. 10. 3..

59 షడ్వా ఋ॒తవః॑ . ఋ॒తూనే॒వ ప్రీ॑ణాతి . తూ॒ష్ణీం మేక్ష॑ణ॒మాద॑ధాతి .
 అస్తి॑ వా॒ హి ష॒ష్ఠ ఋ॒తుర్న వా᳚ . దే॒వాన్, వై పి॒తౄన్ప్రీ॒తాన్ . మ॒ను॒ష్యాః᳚
 పి॒తరోఽను॒ ప్రపి॑పతే . తి॒స్ర ఆహు॑తీర్జుహోతి . త్రిర్నిద॑ధాతి . షట్థ్ సంప॑ద్యంతే .
 షడ్వా ఋ॒తవః॑ .. 1. 3. 10. 4..

60 ఋ॒తవః॒ ఖలు॒ వై దే॒వాః పి॒తరః॑ . ఋ॒తూనే॒వ దే॒వాన్పి॒తౄన్ప్రీ॑ణాతి
 . తాన్ప్రీ॒తాన్ . మ॒ను॒ష్యాః᳚ పి॒తరోఽను॒ ప్రపి॑పతే . స॒కృ॒దా॒చ్ఛి॒న్నం
 బ॒ర్॒హిర్భ॑వతి . స॒కృది॑వ॒ హి పి॒తరః॑ . త్రిర్నిద॑ధాతి . తృ॒తీయే॒ వా
 ఇ॒తో లో॒కే పి॒తరః॑ . తానే॒వ ప్రీ॑ణాతి . పరా॒ఙావ॑ర్తతే .. 1. 3. 10. 5..

61 హ్లీకా॒ హి పి॒తరః॑ . ఓష్మణో᳚ వ్యా॒వృత॒ ఉపా᳚స్తే . ఊ॒ష్మభా॑గా॒ హి పి॒తరః॑
 . బ్ర॒హ్మ॒వా॒దినో॑ వదంతి . ప్రాశ్యాం 3 న ప్రాశ్యా 3 మితి॑ . యత్ప్రా᳚శ్నీ॒యాత్ .
 జన్య॒మన్న॑మద్యాత్ . ప్ర॒మాయు॑కః స్యాత్ . యన్న ప్రా᳚శ్నీ॒యాత్ . అహ॑విః స్యాత్ .. 1. 3. 10. 6..

62 పి॒తృభ్య॒ ఆవృ॑శ్చ్యేత . అ॒వ॒ఘ్రేయ॑మే॒వ . తన్నేవ॒ ప్రాశి॑తం॒
 నేవాప్రా॑శితం . వీ॒రం వా॒ వై పి॒తరః॑ ప్ర॒యంతో॒ హరం॑తి . వీ॒రం వా॑ దదతి
 . ద॒శాం ఛి॑నత్తి . హర॑ణభాగా॒ హి పి॒తరః॑ . పి॒తౄనే॒వ ని॒రవ॑దయతే .
 ఉత్త॑ర॒ ఆయు॑షి॒ లోమ॑ ఛిందీత . పి॒తృ॒ణాగ్ హ్యే॑తర్హి॒ నేదీ॑యః .. 1. 3. 10. 7..

63 నమ॑స్కరోతి . న॒మ॒స్కా॒రో హి పి॑తృ॒ణాం . నమో॑ వః పితరో॒ రసా॑య . నమో॑
 వః పితరః॒ శుష్మా॑య . నమో॑ వః పితరో జీ॒వాయ॑ . నమో॑ వః పితరః స్వ॒ధాయై᳚
 . నమో॑ వః పితరో మ॒న్యవే᳚ . నమో॑ వః పితరో ఘో॒రాయ॑ . పిత॑రో॒ నమో॑ వః .
 య ఏ॒తస్మిం॑ ల్లో॒కే స్థ .. 1. 3. 10. 8..

64 యు॒ష్మాగ్ స్తేఽను॑ . యే᳚ఽస్మిం ల్లో॒కే . మాం తేఽను॑ . య ఏ॒తస్మిం॑ ల్లో॒కే స్థ .
 యూ॒యం తేషాం॒ వసి॑ష్ఠా భూయాస్త . యే᳚ఽస్మిం ల్లో॒కే . అ॒హం తేషాం॒ వసి॑ష్ఠో
 భూయాస॒మిత్యా॑హ . వసి॑ష్ఠః సమా॒నానాం᳚ భవతి . య ఏ॒వం వి॒ద్వాన్పి॒తృభ్యః॑
 క॒రోతి॑ . ఏ॒ష వై మ॑ను॒ష్యా॑ణాం య॒జ్ఞః .. 1. 3. 10. 9..

65 దే॒వానాం॒ వా ఇత॑రే య॒జ్ఞాః . తేన॒ వా ఏ॒తత్పి॑తృలో॒కే చ॑రతి .
 యత్పి॒తృభ్యః॑ క॒రోతి॑ . స ఈ᳚శ్వ॒రః ప్రమే॑తోః . ప్రా॒జా॒ప॒త్యయ॒ర్చా
 పున॒రైతి॑ . య॒జ్ఞో వై ప్ర॒జాప॑తిః . య॒జ్ఞేనై॒వ స॒హ పున॒రైతి॑ . న
 ప్ర॒మాయు॑కో భవతి . పి॒తృ॒లో॒కే వా ఏ॒తద్యజ॑మానశ్చరతి . యత్పి॒తృభ్యః॑
 క॒రోతి॑ . స ఈ᳚శ్వ॒ర ఆర్తి॒మార్తోః᳚ . ప్ర॒జాప॑తి॒స్త్వావైనం॒ తత॒
 ఉన్నే॑తుమర్హ॒తీత్యా॑హుః . యత్ప్రా॑జాప॒త్యయ॒ర్చా పున॒రైతి॑ . ప్ర॒జాప॑తిరే॒వైనం॒
 తత॒ ఉన్న॑యతి . నార్తి॒మార్ఛ॑తి॒ యజ॑మానః .. 1. 3. 10. 10.. ఇత్య॑శ్నుతే
 పద్యంతే పద్యంతే॒ షడ్వా ఋ॒తవో॑ వర్త॒తేఽహ॑విః స్యా॒న్నేదీ॑యః॒ స్థ య॒జ్ఞో
 యజ॑మానశ్చరతి॒ యత్పి॒తృభ్యః॑ క॒రోతి॒ పంచ॑ చ .. 10..

 దే॒వా॒సు॒రా అ॒గ్నీషోమ॑యోర్దే॒వా వై యథా॒ దర్శం॑ దే॒వా వై
యద॒న్యైర్గ్రహై᳚ర్బ్రహ్మవా॒దినో॒ నాగ్ని॑ష్టో॒మో న సా॑వి॒త్రం దే॒వస్యా॒హం తా॒ర్ప్యꣳ
స॒ప్తాన్న॑హో॒మాన్నృ॒షదం॒ త్వేంద్రో॑ వృ॒త్రꣳ హ॒త్వా దశ॑ .. 10..

 దే॒వా॒సు॒రా వా॒జ్యే॑వైనం॒ తస్మా᳚ద్వాజపేయయా॒జీ దే॒వస్యా॒హం వాజ॒స్యావ॑రుద్ధ్యా
ఇంద్రి॒యమే॒వాస్మి॒న్॒ హ్లీకా॒ హి పి॒తరః॒ పంచ॑షష్టిః .. 65..

 దే॒వా॒సు॒రా యజ॑మానః ..

ప్రథమాష్టకే చతుర్థః ప్రపాఠకః 4

1 ఉ॒భయే॒ వా ఏ॒తే ప్ర॒జాప॑తే॒రధ్య॑సృజ్యంత . దే॒వాశ్చాసు॑రాశ్చ .
   తాన్న వ్య॑జానాత్ . ఇ॒మే᳚ఽన్య ఇ॒మే᳚ఽన్య ఇతి॑ . స దే॒వాన॒ꣳ॒ శూన॑కరోత్ .
   తాన॒భ్య॑షుణోత్ . తాన్ప॒విత్రే॑ణాపునాత్ . తాన్ప॒రస్తా᳚త్ప॒విత్ర॑స్య॒ వ్య॑గృహ్ణాత్ .
   తే గ్రహా॑ అభవన్ . తద్గ్రహా॑ణాం గ్రహ॒త్వం .. 1. 4. 1. 1..

2 దే॒వతా॒ వా ఏ॒తా యజ॑మానస్య గృ॒హే గృ॑హ్యంతే . యద్గ్రహాః᳚ . వి॒దురే॑నం దే॒వాః
   . యస్యై॒వం వి॒దుష॑ ఏ॒తే గ్రహా॑ గృ॒హ్యంతే᳚ . ఏ॒షా వై సోమ॒స్యాహు॑తిః .
   యదు॑పా॒ꣳ॒శుః . సోమే॑న దే॒వాగ్స్త॑ర్పయా॒ణీతి॒ ఖలు॒ వై సోమే॑న యజతే .
   యదు॑పా॒ꣳ॒శుం జు॒హోతి॑ . సోమే॑నై॒వ తద్దే॒వాగ్స్త॑ర్పయతి . యద్గ్రహాం᳚జు॒హోతి॑
   .. 1. 4. 1. 2..

3 దే॒వా ఏ॒వ తద్దే॒వాన్గ॑చ్ఛంతి . యచ్చ॑మ॒సాంజు॒హోతి॑ . తేనై॒వాను॑రూపేణ॒
   యజ॑మానః సువ॒ర్గం లో॒కమే॑తి . కిం న్వే॑తదగ్ర॑ ఆసీ॒దిత్యా॑హుః . యత్పాత్రా॒ణీతి॑
   . ఇ॒యం వా ఏ॒తదగ్ర॑ ఆసీత్ . మృ॒న్మయా॑ని॒ వా ఏ॒తాన్యా॑సన్ . తైర్దే॒వా న
   వ్యా॒వృత॑మగచ్ఛన్ . త ఏ॒తాని॑ దారు॒మయా॑ణి॒ పాత్రా᳚ణ్యపశ్యన్ . తాన్య॑కుర్వత ..

   1. 4. 1. 3..

4 తైర్వై తే వ్యా॒వృత॑మగచ్ఛన్ . యద్దా॑రు॒మయా॑ణి॒ పాత్రా॑ణి॒ భవం॑తి .
   వ్యా॒వృత॑మే॒వ తైర్యజ॑మానో గచ్ఛతి . యాని॑ దారు॒మయా॑ణి॒ పాత్రా॑ణి॒
   భవం॑తి . అ॒ముమే॒వ తైర్లో॒కమ॒భిజ॑యతి . యాని॑ మృ॒న్మయా॑ని .
   ఇ॒మమే॒వ తైర్లో॒కమ॒భిజ॑యతి . బ్ర॒హ్మ॒వా॒దినో॑ వదంతి . కాశ్చత॑స్రః
   స్థా॒లీర్వా॑య॒వ్యాః᳚ సోమ॒గ్రహ॑ణీ॒రితి॑ . దే॒వా వై పృశ్ని॑మదుహ్రన్ .. 1. 4. 1. 4..

5 తస్యా॑ ఏ॒తే స్తనా॑ ఆసన్ . ఇ॒యం వై పృశ్నిః॑ . తామా॑ది॒త్యా ఆ॑దిత్యస్థా॒ల్యా
   చతు॑ష్పదః ప॒శూన॑దుహ్రన్ . యదా॑దిత్యస్థా॒లీ భవ॑తి . చతు॑ష్పద ఏ॒వ
   తయా॑ ప॒శూన్, యజ॑మాన ఇ॒మాం దు॑హే . తామింద్ర॑ ఉక్థ్యస్థా॒ల్యేంద్రి॒యమ॑దుహత్ .
   యదు॑క్థ్యస్థా॒లీ భవ॑తి . ఇం॒ద్రి॒యమే॒వ తయా॒ యజ॑మాన ఇ॒మాం దు॑హే . తాం విశ్వే॑
   దే॒వా ఆ᳚గ్రయణస్థా॒ల్యోర్జ॑మదుహ్రన్ . యదా᳚గ్రయణస్థా॒లీ భవ॑తి .. 1. 4. 1. 5..

6 ఊర్జ॑మే॒వ తయా॒ యజ॑మాన ఇ॒మాం దు॑హే . తాం మ॑ను॒ష్యా᳚
 ధ్రువస్థా॒ల్యాఽఽయు॑రదుహ్రన్ . యద్ధ్రు॑వస్థా॒లీ భవ॑తి . ఆయు॑రే॒వ తయా॒ యజ॑మాన
 ఇ॒మాం దు॑హే . స్థా॒ల్యా గృ॒హ్ణాతి॑ . వా॒య॒వ్యే॑న జుహోతి . తస్మా॑ద॒న్యేన॒ పాత్రే॑ణ
 ప॒శూందు॒హంతి॑ . అ॒న్యేన॒ ప్రతి॑గృహ్ణంతి . అథో᳚ వ్యా॒వృత॑మే॒వ తద్యజ॑మానో
 గచ్ఛతి .. 1. 4. 1. 6.. గ్ర॒హ॒త్వం గ్రహాం᳚జు॒హోత్య॑కుర్వతాదుహ్రన్నాగ్రయణస్థా॒లీ
 భవ॑తి॒ నవ॑ చ .. 1..

7 యు॒వꣳ సు॒రామ॑మశ్వినా . నము॑చావాఽసు॒రే సచా᳚ . వి॒పి॒పా॒నా శు॑భస్పతీ
 . ఇంద్రం॒ కర్మ॑స్వావతం . పు॒త్రమి॑వ పి॒తరా॑వ॒శ్వినో॒భా . ఇంద్రావ॑తం॒
 కర్మ॑ణా ద॒ꣳ॒సనా॑భిః . యథ్సు॒రామం॒ వ్యపి॑బః॒ శచీ॑భిః . సర॑స్వతీ త్వా
 మఘవన్నభీష్ణాత్ . అహా᳚వ్యగ్నే హ॒విరా॒స్యే॑ తే . స్రు॒చీవ॑ ఘృ॒తం చ॒మూ ఇ॑వ॒
 సోమః॑ .. 1. 4. 2. 1..

8 వా॒జ॒సనిꣳ॑ ర॒యిమ॒స్మే సు॒వీరం᳚ . ప్ర॒శ॒స్తం ధే॑హి య॒శసం॑
 బృ॒హంతం᳚ . యస్మి॒న్నశ్వా॑స ఋష॒భాస॑ ఉ॒క్షణః॑ . వ॒శా మే॒షా
 అ॑వసృ॒ష్టాస॒ ఆహు॑తాః . కీ॒లా॒ల॒పే సోమ॑పృష్ఠాయ వే॒ధసే᳚ . హృ॒దా మ॒తిం
 జ॑నయ॒ చారు॑మ॒గ్నయే᳚ . నానా॒ హి వాం᳚ దే॒వహి॑త॒ꣳ॒ సదో॑ మి॒తం . మా
 సꣳసృ॑క్షాథాం పర॒మే వ్యో॑మన్ . సురా॒ త్వమసి॑ శు॒ష్మిణీ॒ సోమ॑ ఏ॒షః .
 మా మా॑ హిꣳసీః॒ స్వాం యోని॑మావి॒శన్ .. 1. 4. 2. 2..

9 యదత్ర॑ శి॒ష్టꣳ ర॒సినః॑ సు॒తస్య॑ . యదింద్రో॒ అపి॑బ॒చ్ఛచీ॑భిః .
 అ॒హం తద॑స్య॒ మన॑సా శి॒వేన॑ . సోమ॒ꣳ॒ రాజా॑నమి॒హ భ॑క్షయామి . ద్వే
 స్రు॒తీ అ॑శృణవం పితృ॒ణాం . అ॒హం దే॒వానా॑ము॒త మర్త్యా॑నాం . తాభ్యా॑మి॒దం
 విశ్వం॒ భువ॑న॒ꣳ॒ సమే॑తి . అం॒త॒రా పూర్వ॒మప॑రం చ కే॒తుం . యస్తే॑
 దేవ వరుణ గాయ॒త్రఛం॑దాః॒ పాశః॑ . తం త॑ ఏ॒తేనావ॑యజే .. 1. 4. 2. 3..

10 యస్తే॑ దేవ వరుణ త్రి॒ష్టుప్ఛం॑దాః॒ పాశః॑ . తం త॑ ఏ॒తేనావ॑యజే . యస్తే॑
 దేవ వరుణ॒ జగ॑తీఛందాః॒ పాశః॑ . తం త॑ ఏ॒తేనావ॑యజే . సోమో॒ వా ఏ॒తస్య॑
 రా॒జ్యమాద॑త్తే . యో రాజా॒ సన్రా॒జ్యో వా॒ సోమే॑న॒ యజ॑తే . దే॒వ॒సు॒వామే॒తాని॑
 హ॒వీꣳషి॑ భవంతి . ఏ॒తావం॑తో॒ వై దే॒వానాꣳ॑ స॒వాః . త ఏ॒వాస్మై॑
 స॒వాన్ప్రయ॑చ్ఛంతి . త ఏ॑నం॒ పునః॑ సువంతే రా॒జ్యాయ॑ . దే॒వ॒సూ రాజా॑ భవతి ..

 1. 4. 2. 4.. సోమ॑ ఆవి॒శన్, య॑జే రా॒జ్యాయైకం॑ చ .. 2..

11 ఉద॑స్థాద్దే॒వ్యది॑తిర్విశ్వరూ॒పీ . ఆయు॑ర్య॒జ్ఞప॑తావధాత్ . ఇంద్రా॑య కృణ్వ॒తీ
 భా॒గం . మి॒త్రాయ॒ వరు॑ణాయ చ . ఇ॒యం వా అ॑గ్నిహో॒త్రీ . ఇ॒యం వా ఏ॒తస్య॒ నిషీ॑దతి
 . యస్యా᳚గ్నిహో॒త్రీ ని॒షీద॑తి . తాముత్థా॑పయేత్ . ఉద॑స్థాద్దే॒వ్యది॑తి॒రితి॑ . ఇ॒యం
 వై దే॒వ్యది॑తిః .. 1. 4. 3. 1..

12 ఇ॒మామే॒వాస్మా॒ ఉత్థా॑పయతి . ఆయు॑ర్య॒జ్ఞప॑తావధా॒దిత్యా॑హ .
 ఆయు॑రే॒వాస్మిం॑దధాతి . ఇంద్రా॑య కృణ్వ॒తీ భా॒గం మి॒త్రాయ॒ వరు॑ణాయ॒ చేత్యా॑హ
 . య॒థా॒ య॒జురే॒వైతత్ . అవ॑ర్తిం॒ వా ఏ॒షైతస్య॑ పా॒ప్మానం॑ ప్రతి॒ఖ్యాయ॒
 నిషీ॑దతి . యస్యా᳚గ్నిహో॒త్ర్యుప॑సృష్టా ని॒షీద॑తి . తాం దు॒గ్ధ్వా బ్రా᳚హ్మ॒ణాయ॑
 దద్యాత్ . యస్యాన్నం॒ నాద్యాత్ . అవ॑ర్తిమే॒వాస్మి॑న్పా॒ప్మానం॒ ప్రతి॑ముంచతి .. 1. 4. 3. 2..

13 దు॒గ్ధ్వా ద॑దాతి . న హ్యదృ॑ష్టా॒ దక్షి॑ణా దీ॒యతే᳚ . పృ॒థి॒వీం వా ఏ॒తస్య॒
 పయః॒ ప్రవి॑శతి . యస్యా᳚గ్నిహో॒త్రం దు॒హ్యమా॑న॒గ్గ్॒ స్కంద॑తి . యద॒ద్య దు॒గ్ధం
 పృ॑థి॒వీమస॑క్త . యదోష॑ధీర॒ప్యస॑ర॒ద్యదాపః॑ . పయో॑ గృ॒హేషు॒ పయో॑
 అఘ్ని॒యాసు॑ . పయో॑ వ॒థ్సేషు॒ పయో॑ అస్తు॒ తన్మయీత్యా॑హ . పయ॑ ఏ॒వాత్మన్గృ॒హేషు॑
 ప॒శుషు॑ ధత్తే . అ॒ప ఉప॑సృజతి .. 1. 4. 3. 3..

14 అ॒ద్భిరే॒వైన॑దాప్నోతి . యో వై య॒జ్ఞస్యార్తే॒నానా᳚ర్తꣳ సꣳసృ॒జతి॑ . ఉ॒భే
 వై తే తర్హ్యార్ఛ॑తః . ఆర్ఛ॑తి॒ ఖలు॒ వా ఏ॒తద॑గ్నిహో॒త్రం . యద్దు॒హ్యమా॑న॒గ్గ్॒
 స్కంద॑తి . యద॑భిదు॒హ్యాత్ . ఆర్తే॒నానా᳚ర్తం య॒జ్ఞస్య॒ సꣳసృ॑జేత్ .
 తదే॒వ యా॒దృక్కీ॒దృక్చ॑ హోత॒వ్యం᳚ . అథా॒న్యాం దు॒గ్ధ్వా పున॑ర్ హోత॒వ్యం᳚ .
 అనా᳚ర్తేనై॒వార్తం॑ య॒జ్ఞస్య॒ నిష్క॑రోతి .. 1. 4. 3. 4..

15 యద్యుద్ద్రు॑తస్య॒ స్కందే᳚త్ . యత్తతోఽహు॑త్వా॒ పున॑రే॒యాత్ . య॒జ్ఞం విచ్ఛిం॑ద్యాత్
 . యత్ర॒ స్కందే᳚త్ . తన్ని॒షద్య॒ పున॑ర్గృహ్ణీయాత్ . యత్రై॒వ స్కంద॑తి . తత॑
 ఏ॒వైన॒త్పున॑ర్గృహ్ణాతి . తదే॒వ యా॒దృక్కీ॒దృక్చ॑ హోత॒వ్యం᳚ . అథా॒న్యాం
 దు॒గ్ధ్వా పున॑ర్ హోత॒వ్యం᳚ . అనా᳚ర్తేనై॒వార్తం॑ య॒జ్ఞస్య॒ నిష్క॑రోతి .. 1. 4. 3. 5..

16 వి వా ఏ॒తస్య॑ య॒జ్ఞశ్ఛి॑ద్యతే . యస్యా᳚గ్నిహో॒త్రే॑ఽధిశ్రి॑తే॒ శ్వాఽన్త॒రా
 ధావ॑తి . రు॒ద్రః ఖలు॒ వా ఏ॒షః . యద॒గ్నిః . యద్గామ॑న్వత్యావ॒ర్తయే᳚త్
 . రు॒ద్రాయ॑ ప॒శూనపి॑దధ్యాత్ . అ॒ప॒శుర్యజ॑మానః స్యాత్ .
 యద॒పో᳚ఽన్వతిషిం॒చేత్ . అ॒నా॒ద్యమ॒గ్నేరాపః॑ . అ॒నా॒ద్యమా᳚భ్యా॒మపి॑
 దధ్యాత్ . గార్హ॑పత్యా॒ద్భస్మా॒దాయ॑ . ఇ॒దం విష్ణు॒ర్విచ॑క్రమ॒ ఇతి॑
 వైష్ణ॒వ్యర్చాఽహ॑వ॒నీయా᳚ద్ధ్వ॒ꣳ॒సయ॒న్నుద్ద్ర॑వేత్ . య॒జ్ఞో వై విష్ణుః॑ .
 య॒జ్ఞేనై॒వ య॒జ్ఞꣳ సంత॑నోతి . భస్మ॑నా ప॒దమపి॑ వపతి॒ శాంత్యై᳚ .. 1. 4. 3. 6.. వై దే॒వ్యది॑తిర్ముంచతి సృజతి కరోతి కరోత్యాభ్యా॒మపి॑ దధ్యా॒త్పంచ॑
 చ .. 3..

17 ని వా ఏ॒తస్యా॑హవ॒నీయో॒ గార్హ॑పత్యం కామయతే . ని గార్హ॑పత్య ఆహవ॒నీయం᳚ .
 యస్యా॒గ్నిమను॑ద్ధృత॒ꣳ॒ సూఱ్యో॒ఽభిని॒మ్రోచ॑తి . ద॒ర్భేణ॒ హిర॑ణ్యం
 ప్ర॒బధ్య॑ పు॒రస్తా᳚ద్ధరేత్ . అథా॒గ్నిం . అథా᳚గ్నిహో॒త్రం . యద్ధిర॑ణ్యం
 పు॒రస్తా॒ద్ధర॑తి . జ్యోతి॒ర్వై హిర॑ణ్యం . జ్యోతి॑రే॒వైనం॒ పశ్య॒న్నుద్ధ॑రతి .
 యద॒గ్నిం పూర్వ॒ꣳ॒ హర॒త్యథా᳚గ్నిహో॒త్రం .. 1. 4. 4. 1..

18 భా॒గ॒ధేయే॑నై॒వైనం॒ ప్రణ॑యతి . బ్రా॒హ్మ॒ణ ఆ॑ర్షే॒య ఉద్ధ॑రేత్ .
 బ్రా॒హ్మ॒ణో వై సర్వా॑ దే॒వతాః᳚ . సర్వా॑భిరే॒వైనం॑ దే॒వతా॑భి॒రుద్ధ॑రతి .
 అ॒గ్ని॒హో॒త్రము॑ప॒సాద్యాతమి॑తోరాసీత . వ్ర॒తమే॒వ హ॒తమను॑ మ్రియతే . అంతం॒
 వా ఏ॒ష ఆ॒త్మనో॑ గచ్ఛతి . యస్తామ్య॑తి . అంత॑మే॒ష య॒జ్ఞస్య॑ గచ్ఛతి .
 యస్యా॒గ్నిమను॑ద్ధృత॒ꣳ॒ సూఱ్యో॒ఽభిని॒మ్రోచ॑తి .. 1. 4. 4. 2..

19 పునః॑ స॒మన్య॑ జుహోతి . అంతే॑నై॒వాంతం॑ య॒జ్ఞస్య॒ నిష్క॑రోతి . వరు॑ణో॒ వా
 ఏ॒తస్య॑ య॒జ్ఞం గృ॑హ్ణాతి . యస్యా॒గ్నిమను॑ద్ధృత॒ꣳ॒ సూఱ్యో॒ఽభిని॒మ్రోచ॑తి .
 వా॒రు॒ణం చ॒రుం నిర్వ॑పేత్ . తేనై॒వ య॒జ్ఞం నిష్క్రీ॑ణీతే . ని వా ఏ॒తస్యా॑హవ॒నీయో॒
 గార్హ॑పత్యం కామయతే . ని గార్హ॑పత్య ఆహవ॒నీయం᳚ . యస్యా॒గ్నిమను॑ద్ధృత॒ꣳ॒
 సూఱ్యో॒ఽభ్యు॑దేతి॑ . చ॒తు॒ర్గృ॒హీ॒తమాజ్యం॑ పు॒రస్తా᳚ద్ధరేత్ .. 1. 4. 4. 3..

20 అథా॒గ్నిం . అథా᳚గ్నిహో॒త్రం . యదాజ్యం॑ పు॒రస్తా॒ద్ధర॑తి . ఏ॒తద్వా అ॒గ్నేః ప్రి॒యం
 ధామ॑ . యదాజ్యం᳚ . ప్రి॒యేణై॒వైనం॒ ధామ్నా॒ సమ॑ర్ధయతి . యద॒గ్నిం పూర్వ॒ꣳ॒
 హర॒త్యథా᳚గ్నిహో॒త్రం . భా॒గ॒ధేయే॑నై॒వైనం॒ ప్రణ॑యతి . బ్రా॒హ్మ॒ణ ఆ॑ర్షే॒య
 ఉద్ధ॑రేత్ . బ్రా॒హ్మ॒ణో వై సర్వా॑ దే॒వతాః᳚ .. 1. 4. 4. 4..

21 సర్వా॑భిరే॒వైనం॑ దే॒వతా॑భి॒రుద్ధ॑రతి . పరా॑చీ॒ వా ఏ॒తస్మై᳚
 వ్యు॒చ్ఛంతీ॒ వ్యు॑చ్ఛతి . యస్యా॒గ్నిమను॑ద్ధృత॒ꣳ॒ సూఱ్యో॒ఽభ్యు॑దేతి॑ . ఉ॒షాః
 కే॒తునా॑ జుషతాం . య॒జ్ఞం దే॒వేభి॑రిన్వి॒తం . దే॒వేభ్యో॒ మధు॑మత్తమ॒గ్గ్॒
 స్వాహేతి॑ ప్ర॒త్యఙ్ఙ్ ని॒షద్యాజ్యే॑న జుహుయాత్ . ప్ర॒తీచీ॑మే॒వాస్మై॒ వివా॑సయతి .
 అ॒గ్ని॒హో॒త్రము॑ప॒సాద్యాతమి॑తోరాసీత . వ్ర॒తమే॒వ హ॒తమను॑ మ్రియతే . అంతం॒
 వా ఏ॒ష ఆ॒త్మనో॑ గచ్ఛతి .. 1. 4. 4. 5..

22 యస్తామ్య॑తి . అంత॑మే॒ష య॒జ్ఞస్య॑ గచ్ఛతి . యస్యా॒గ్నిమను॑ద్ధృత॒ꣳ॒
 సూఱ్యో॒ఽభ్యు॑దేతి॑ . పునః॑ స॒మన్య॑ జుహోతి . అంతే॑నై॒వాంతం॑ య॒జ్ఞస్య॒
 నిష్క॑రోతి . మి॒త్రో వా ఏ॒తస్య॑ య॒జ్ఞం గృ॑హ్ణాతి . యస్యా॒గ్నిమను॑ద్ధృత॒ꣳ॒
 సూఱ్యో॒ఽభ్యు॑దేతి॑ . మై॒త్రం చ॒రుం నిర్వ॑పేత్ . తేనై॒వ య॒జ్ఞం నిష్క్రీ॑ణీతే .
 యస్యా॑హవ॒నీయేఽను॑ద్వాతే॒ గార్హ॑పత్య ఉ॒ద్వాయే᳚త్ .. 1. 4. 4. 6..

23 యదా॑హవ॒నీయ॒మను॑ద్వాప్య॒ గార్హ॑పత్యం॒ మంథే᳚త్ . విచ్ఛిం॑ద్యాత్ .
 భ్రాతృ॑వ్యమస్మై జనయేత్ . యద్వై య॒జ్ఞస్య॑ వాస్త॒వ్యం॑ క్రి॒యతే᳚ . తదను॑
 రు॒ద్రోఽవ॑చరతి . యత్పూర్వ॑మన్వవ॒స్యేత్ . వా॒స్త॒వ్య॑మ॒గ్నిముపా॑సీత . రు॒ద్రో᳚ఽస్య
 ప॒శూన్ఘాతు॑కః స్యాత్ . ఆ॒హ॒వ॒నీయ॑ము॒ద్వాప్య॑ . గార్హ॑పత్యం మంథేత్ .. 1. 4. 4. 7..

24 ఇ॒తః ప్ర॑థ॒మం జ॑జ్ఞే అ॒గ్నిః . స్వాద్యోనే॒రధి॑ జా॒తవే॑దాః . స
 గా॑యత్రి॒యా త్రి॒ష్టుభా॒ జగ॑త్యా . దే॒వేభ్యో॑ హ॒వ్యం వ॑హతు ప్రజా॒నన్నితి॑ .
 ఛందో॑భిరే॒వైన॒గ్గ్॒ స్వాద్యోనేః॒ ప్రజ॑నయతి . గార్హ॑పత్యం మంథతి . గార్హ॑పత్యం॒
 వా అన్వాహి॑తాగ్నేః ప॒శవ॒ ఉప॑తిష్ఠంతే . స యదు॒ద్వాయ॑తి . తదను॑ ప॒శవోఽప॑
 క్రామంతి . ఇ॒షే ర॒య్యై ర॑మస్వ .. 1. 4. 4. 8..

25 సహ॑సే ద్యు॒మ్నాయ॑ . ఊ॒ర్జే పత్యా॒యేత్యా॑హ . ప॒శవో॒ వై ర॒యిః . ప॒శూనే॒వాస్మై॑
 రమయతి . సా॒ర॒స్వ॒తౌ త్వోథ్సౌ॒ సమిం॑ధాతా॒మిత్యా॑హ . ఋ॒ఖ్సా॒మే వై
 సా॑రస్వ॒తావుథ్సౌ᳚ . ఋ॒ఖ్సా॒మాభ్యా॑మే॒వైన॒ꣳ॒ సమిం॑ధే . స॒మ్రాడ॑సి
 వి॒రాడ॒సీత్యా॑హ . ర॒థం॒త॒రం వై స॒మ్రాట్ . బృ॒హద్వి॒రాట్ .. 1. 4. 4. 9..

26 తాభ్యా॑మే॒వైన॒ꣳ॒ సమిం॑ధే . వజ్రో॒ వై చ॒క్రం . వజ్రో॒ వా ఏ॒తస్య॑ య॒జ్ఞం
 విచ్ఛి॑నత్తి . యస్యానో॑ వా॒ రథో॑ వాఽన్త॒రాఽగ్నీ యాతి॑ . ఆ॒హ॒వ॒నీయ॑ము॒ద్వాప్య॑ .
 గార్హ॑పత్యా॒దుద్ధ॑రేత్ . యద॑గ్నే॒ పూర్వం॒ ప్రభృ॑తం ప॒దꣳ హి తే᳚ . సూర్య॑స్య
 ర॒శ్మీనన్వా॑త॒తాన॑ . తత్ర॑ రయి॒ష్ఠామను॒ సంభ॑రై॒తం . సం నః॑ సృజ
 సుమ॒త్యా వాజ॑వ॒త్యేతి॑ .. 1. 4. 4. 10..

27 పూర్వే॑ణై॒వాస్య॑ య॒జ్ఞేన॑ య॒జ్ఞమను॒ సం త॑నోతి . త్వమ॑గ్నే స॒ప్రథా॑
 అ॒సీత్యా॑హ . అ॒గ్నిః సర్వా॑ దే॒వతాః᳚ . దే॒వతా॑భిరే॒వ య॒జ్ఞꣳ సం త॑నోతి
 . అ॒గ్నయే॑ పథి॒కృతే॑ పురో॒డాశ॑మ॒ష్టాక॑పాలం॒ నిర్వ॑పేత్ . అ॒గ్నిమే॒వ
 ప॑థి॒కృత॒గ్గ్॒ స్వేన॑ భాగ॒ధేయే॒నోప॑ ధావతి . స ఏ॒వైనం॑ య॒జ్ఞియం॒
 పంథా॒మపి॑ నయతి . అ॒న॒డ్వాందక్షి॑ణా . వ॒హీ హ్యే॑ష సమృ॑ద్ధ్యై .. 1. 4. 4. 11..

 హర॒త్యథా᳚గ్నిహో॒త్రం ని॒మ్రోచ॑తి హరేద్దే॒వతా॑ గచ్ఛత్యు॒ద్వాయే᳚న్మంథేద్రమస్వ
 బృ॒హద్వి॒రాడితి॒ నవ॑ చ .. 4.. ని వై పూర్వం॒ త్రీణి॑ ని॒మ్రోచ॑తి ద॒ర్భేణ॒
 యద్ధిర॑ణ్యమగ్నిహో॒త్రం పున॒ర్వరు॑ణో వారు॒ణం ని వా ఏ॒తస్యా॒భ్యు॑దేతి॑
 చతుర్గృహీ॒తమాజ్యం॒ యదాజ్యం॒ పరా᳚చ్యు॒షాః పున॑ర్మి॒త్రో మై॒త్రం
 యస్యా॑హవ॒నీయేఽను॑ద్వాతే॒ గార్హ॑పత్యే॒ యద్వై ..

28 యస్య॑ ప్రాతఃసవ॒నే సోమో॑ఽతి॒రిచ్య॑తే . మాధ్యం॑దిన॒ꣳ॒ సవ॑నం
 కా॒మయ॑మానో॒ఽభ్యతి॑రిచ్యతే . గౌర్ధ॑యతి మ॒రుతా॒మితి॒ ధయ॑ద్వతీషు కుర్వంతి .
 హి॒నస్తి॒ వై సం॒ధ్యధీ॑తం . సం॒ధీవ॒ ఖలు॒ వా ఏ॒తత్ . యథ్సవ॑నస్యాతి॒రిచ్య॑తే
 . యద్ధయ॑ద్వతీషు కు॒ర్వంతి॑ . సం॒ధేః శాంత్యై᳚ . గా॒య॒త్రꣳ సామ॑ భవతి
 పంచద॒శః స్తోమః॑ . తేనై॒వ ప్రా॑తఃసవ॒నాన్న యం॑తి .. 1. 4. 5. 1..

29 మ॒రుత్వ॑తీషు కుర్వంతి . తేనై॒వ మాధ్యం॑దినా॒థ్సవ॑నా॒న్న యం॑తి .
 హోతు॑శ్చమ॒సమనూన్న॑యంతే . హోతాఽను॑శꣳసతి . మ॒ధ్య॒త ఏ॒వ య॒జ్ఞꣳ
 స॒మాద॑ధాతి . యస్య॒ మాధ్యం॑దినే॒ సవ॑నే॒ సోమో॑ఽతి॒రిచ్య॑తే . ఆ॒ది॒త్యం
 తృ॑తీయసవ॒నం కా॒మయ॑మానో॒ఽభ్యతి॑రిచ్యతే . గౌ॒రి॒వీ॒తꣳ సామ॑ భవతి .
 అతి॑రిక్తం॒ వై గౌ॑రివీ॒తం . అతి॑రిక్తం॒ యథ్సవ॑నస్యాతి॒రిచ్య॑తే .. 1. 4. 5. 2..

30 అతి॑రిక్తస్య॒ శాంత్యై᳚ . బణ్మ॒హాꣳ అ॑సి సూ॒ర్యేతి॑ కుర్వంతి . యస్యై॒వాది॒త్యస్య॒
 సవ॑నస్య॒ కామే॑నాతి॒రిచ్య॑తే . తేనై॒వైనం॒ కామే॑న॒ సమ॑ర్ధయంతి
 . గౌ॒రి॒వీ॒తꣳ సామ॑ భవతి . తేనై॒వ మాధ్యం॑దినా॒థ్సవ॑నా॒న్న
 యం॑తి . స॒ప్త॒ద॒శః స్తోమః॑ . తేనై॒వ తృ॑తీయసవ॒నాన్న యం॑తి .
 హోతు॑శ్చమ॒సమనూన్న॑యంతే . హోతాఽను॑శꣳసతి .. 1. 4. 5. 3..

31 మ॒ధ్య॒త ఏ॒వ య॒జ్ఞꣳ స॒మాద॑ధాతి . యస్య॑ తృతీయసవ॒నే
 సోమో॑ఽతి॒రిచ్యే॑త . ఉ॒క్థ్యం॑ కుర్వీత . యస్యో॒క్థ్యే॑ఽతి॒రిచ్యే॑త .
 అ॒తి॒రా॒త్రం కు॑ర్వీత . యస్యా॑తిరా॒త్రే॑ఽతి॒రిచ్య॑తే . తత్త్వై దు॑ష్ప్రజ్ఞా॒నం
 . యజ॑మానం॒ వా ఏ॒తత్ప॒శవ॑ ఆ॒సాహ్య॑ యంతి . బృ॒హథ్సామ॑ భవతి .
 బృ॒హద్వా ఇ॒మాన్ లో॒కాందా॑ధార . బార్హ॑తాః ప॒శవః॑ . బృ॒హ॒తైవాస్మై॑
 ప॒శూందా॑ధార . శి॒పి॒వి॒ష్టవ॑తీషు కుర్వంతి . శి॒పి॒వి॒ష్టో వై దే॒వానాం᳚
 పు॒ష్టం . పుష్ట్యై॒వైన॒ꣳ॒ సమ॑ర్ధయంతి . హోతు॑శ్చమ॒సమనూన్న॑యంతే .
 హోతాఽను॑శꣳసతి . మ॒ధ్య॒త ఏ॒వ య॒జ్ఞꣳ స॒మాద॑ధాతి .. 1. 4. 5. 4..

 యం॒తి॒ సవ॑నస్యాతి॒రిచ్య॑తే శꣳసతి దాధారా॒ష్టౌ చ॑ .. 5..

32 ఏకై॑కో॒ వై జ॒నతా॑యా॒మింద్రః॑ . ఏకం॒ వా ఏ॒తావింద్ర॑మ॒భి సꣳసు॑నుతః
 . యౌ ద్వౌ సꣳ॑సును॒తః . ప్ర॒జాప॑తి॒ర్వా ఏ॒ష వితా॑యతే . యద్య॒జ్ఞః .
 తస్య॒ గ్రావా॑ణో॒ దంతాః᳚ . అ॒న్య॒త॒రం వా ఏ॒తే సꣳ॑సున్వ॒తోర్నిర్బ॑ప్సతి .
 పూర్వే॑ణోప॒సృత్యా॑ దే॒వతా॒ ఇత్యా॑హుః . పూ॒ర్వో॒ప॒సృ॒తస్య॒ వై శ్రేయా᳚న్భవతి .
 ఏతి॑వం॒త్యాజ్యా॑ని భవంత్య॒భిజి॑త్యై .. 1. 4. 6. 1..

33 మ॒రుత్వ॑తీః ప్రతి॒పదః॑ . మ॒రుతో॒ వై దే॒వానా॒మప॑రాజితమా॒యత॑నం .
 దే॒వానా॑మే॒వాప॑రాజిత ఆ॒యత॑నే యతతే . ఉ॒భే బృ॑హద్రథంత॒రే భ॑వతః . ఇ॒యం
 వావ ర॑థంత॒రం . అ॒సౌ బృ॒హత్ . ఆ॒భ్యామే॒వైన॑మం॒తరే॑తి . వా॒చశ్చ॒
 మన॑సశ్చ . ప్రా॒ణాచ్చా॑పా॒నాచ్చ॑ . ది॒వశ్చ॑ పృథి॒వ్యాశ్చ॑ .. 1. 4. 6. 2..

34 సర్వ॑స్మాద్వి॒త్తాద్వేద్యా᳚త్ . అ॒భి॒వ॒ర్తో బ్ర॑హ్మసా॒మం భ॑వతి . సు॒వ॒ర్గస్య॑
 లో॒కస్యా॒భివృ॑త్త్యై . అ॒భి॒జిద్భ॑వతి . సు॒వ॒ర్గస్య॑ లో॒కస్యా॒భిజి॑త్యై .
 వి॒శ్వ॒జిద్భ॑వతి . విశ్వ॑స్య॒ జిత్యై᳚ . యస్య॒ భూయాꣳ॑సో యజ్ఞక్ర॒తవ॒
 ఇత్యా॑హుః . స దే॒వతా॑ వృంక్త॒ ఇతి॑ . యద్య॑గ్నిష్టో॒మః సోమః॑ ప॒రస్తా॒థ్స్యాత్ ..

 1. 4. 6. 3..

35 ఉ॒క్థ్యం॑ కుర్వీత . యద్యు॒క్థ్యః॑ స్యాత్ . అ॒తి॒రా॒త్రం కు॑ర్వీత .
 య॒జ్ఞ॒క్ర॒తుభి॑రే॒వాస్య॑ దే॒వతా॑ వృంక్తే . యో వై ఛందో॑భిరభి॒భవ॑తి .
 స సꣳ॑సున్వ॒తోర॒భిభ॑వతి . సం॒వే॒శాయ॑ త్వోపవే॒శాయ॒ త్వేత్యా॑హ
 . ఛందాꣳ॑సి॒ వై సం॑వే॒శ ఉ॑పవే॒శః . ఛందో॑భిరే॒వాస్య॒
 ఛందాగ్॑స్య॒భిభ॑వతి . ఇ॒ష్టర్గో॒ వా ఋ॒త్విజా॑మధ్వ॒ర్యుః .. 1. 4. 6. 4..

36 ఇ॒ష్టర్గః॒ ఖలు॒ వై పూర్వో॒ఽర్ష్టుః, క్షీ॑యతే . ప్రాణా॑పానౌ మృ॒త్యోర్మా॑
 పాత॒మిత్యా॑హ . ప్రా॒ణా॒పా॒నయో॑రే॒వ శ్ర॑యతే . ప్రాణా॑పానౌ॒ మా మా॑
 హాసిష్ట॒మిత్యా॑హ . నైనం॑ పు॒రాఽఽయు॑షః ప్రాణాపా॒నౌ జ॑హితః . ఆర్తిం॒ వా
 ఏ॒తే నియం॑తి . యేషాం᳚ దీక్షి॒తానాం᳚ ప్ర॒మీయ॑తే . తం యద॑వ॒వర్జే॑యుః .
 క్రూ॒ర॒కృతా॑మివైషాం లో॒కః స్యా᳚త్ . ఆహ॑ర ద॒హేతి॑ బ్రూయాత్ .. 1. 4. 6. 5..

37 తం ద॑క్షిణ॒తో వేద్యై॑ ని॒ధాయ॑ . స॒ర్ప॒రా॒జ్ఞియా॑ ఋ॒గ్భిః స్తు॑యుః . ఇ॒యం
 వై సర్ప॑తో॒ రాజ్ఞీ᳚ . అ॒స్యా ఏ॒వైనం॒ పరి॑దదతి . వ్యృ॑ద్ధం॒ తదిత్యా॑హుః .
 యథ్స్తు॒తమన॑నుశస్త॒మితి॑ . హోతా᳚ ప్రథ॒మః ప్రా॑చీనావీ॒తీ మా᳚ర్జా॒లీయం॒
 పరీ॑యాత్ . యా॒మీర॑నుబ్రు॒వన్ . స॒ర్ప॒రా॒జ్ఞీనాం᳚ కీర్తయేత్ . ఉ॒భయో॑రే॒వైనం॑
 లో॒కయోః॒ పరి॑దదతి .. 1. 4. 6. 6..

38 అథో॑ ధు॒వంత్యే॒వైనం᳚ . అథో॒ న్యే॑వాస్మై᳚ హ్నువతే . త్రిః పరి॑యంతి . త్రయ॑
 ఇ॒మే లో॒కాః . ఏ॒భ్య ఏ॒వైనం॑ లో॒కేభ్యో॑ ధువతే . త్రిః పునః॒ పరి॑యంతి .
 షట్థ్ సంప॑ద్యంతే . షడ్వా ఋ॒తవః॑ . ఋ॒తుభి॑రే॒వైనం॑ ధువతే . అగ్న॒
 ఆయూꣳ॑షి పవస॒ ఇతి॑ ప్రతి॒పదం॑ కుర్వీరన్ . ర॒థం॒త॒రసా॑మైషా॒ꣳ॒
 సోమః॑ స్యాత్ . ఆయు॑రే॒వాత్మంద॑ధతే . అథో॑ పా॒ప్మాన॑మే॒వ వి॒జహ॑తో యంతి .. 1. 4. 6. 7.. అ॒భిజి॑త్యై పృథి॒వ్యాశ్చ॒ స్యాద॑ధ్వ॒ర్యుర్బ్రూ॑యాల్లో॒కయోః॒ పరి॑దదతి
 కుర్వీర॒గ్గ్॒ స్త్రీణి॑ చ .. 6..

39 అ॒సు॒ర్యం॑ వా ఏ॒తస్మా॒ద్వర్ణం॑ కృ॒త్వా . ప॒శవో॑ వీ॒ర్య॑మప॑క్రామంతి
 . యస్య॒ యూపో॑ వి॒రోహ॑తి . త్వా॒ష్ట్రం బ॑హురూ॒పమాల॑భేత . త్వష్టా॒ వై
 రూ॒పాణా॑మీశే . య ఏ॒వ రూ॒పాణా॒మీశే᳚ . సో᳚ఽస్మిన్ప॒శూన్, వీ॒ర్యం॑ యచ్ఛతి
 . నాస్మా᳚త్ప॒శవో॑ వీ॒ర్య॑మప॑ క్రామంతి . ఆర్తిం॒ వా ఏ॒తే నియం॑తి . యేషాం᳚
 దీక్షి॒తానా॑మ॒గ్నిరు॒ద్వాయ॑తి .. 1. 4. 7. 1..

40 యదా॑హవ॒నీయ॑ ఉ॒ద్వాయే᳚త్ . యత్తం మంథే᳚త్ . విచ్ఛిం॑ద్యాత్ . భ్రాతృ॑వ్యమస్మై
 జనయేత్ . యదా॑హవ॒నీయ॑ ఉ॒ద్వాయే᳚త్ . ఆగ్నీ᳚ద్ధ్రా॒దుద్ధ॑రేత్ . యదాగ్నీ᳚ద్ధ్ర ఉ॒ద్వాయే᳚త్
 . గార్హ॑పత్యా॒దుద్ధ॑రేత్ . యద్గార్హ॑పత్య ఉ॒ద్వాయే᳚త్ . అత॑ ఏ॒వ పున॑ర్మంథేత్ .. 1. 4. 7. 2..

41 అత్ర॒ వావ స నిల॑యతే . యత్ర॒ ఖలు॒ వై నిలీ॑నముత్త॒మం పశ్యం॑తి .
 తదే॑నమిచ్ఛంతి . యస్మా॒ద్దారో॑రు॒ద్వాయే᳚త్ . తస్యా॒రణీ॑ కుర్యాత్ . క్రు॒ము॒కమపి॑
 కుర్యాత్ . ఏ॒షా వా అ॒గ్నేః ప్రి॒యా త॒నూః . యత్క్రు॑ము॒కః . ప్రి॒యయై॒వైనం॑ త॒నువా॒
 సమ॑ర్ధయతి . గార్హ॑పత్యం మంథతి .. 1. 4. 7. 3..

42 గార్హ॑పత్యో॒ వా అ॒గ్నేఱ్యోనిః॑ . స్వాదే॒వైనం॒ యోనే᳚ర్జనయతి . నాస్మై॒ భ్రాతృ॑వ్యం
 జనయతి . యస్య॒ సోమ॑ ఉప॒దస్యే᳚త్ . సు॒వర్ణ॒ꣳ॒ హిర॑ణ్యం ద్వే॒ధా వి॒చ్ఛిద్య॑
 . ఋ॒జీ॒షే᳚ఽన్యదా॑ ధూను॒యాత్ . జు॒హు॒యాద॒న్యత్ . సోమ॑మే॒వాభి॑షు॒ణోతి॑ .
 సోమం॑ జుహోతి . సోమ॑స్య॒ వా అ॑భిషూ॒యమా॑ణస్య ప్రి॒యా త॒నూరుద॑క్రామత్ .. 1. 4. 7. 4..

43 తథ్సు॒వర్ణ॒ꣳ॒ హిర॑ణ్యమభవత్ . యథ్సు॒వర్ణ॒ꣳ॒ హిర॑ణ్యం కు॒ర్వంతి॑ .
 ప్రి॒యయై॒వైనం॑ త॒నువా॒ సమ॑ర్ధయంతి . యస్యాక్రీ॑త॒ꣳ॒ సోమ॑మప॒హరే॑యుః
 . క్రీ॒ణీ॒యాదే॒వ . సైవ తతః॒ ప్రాయ॑శ్చిత్తిః . యస్య॑ క్రీ॒తమ॑ప॒హరే॑యుః .
 ఆ॒దా॒రాగ్శ్చ॑ ఫాల్గు॒నాని॑ చా॒భిషు॑ణుయాత్ . గా॒య॒త్రీ యꣳ సోమ॒మాహ॑రత్ .
 తస్య॒ యోఽꣳ॑శుః ప॒రాఽప॑తత్ .. 1. 4. 7. 5..

44 త ఆ॑దా॒రా అ॑భవన్ . ఇంద్రో॑ వృ॒త్రమ॑హన్ . తస్య॑ వ॒ల్కః పరా॑ఽపతత్ .
 తాని॑ ఫాల్గు॒నాన్య॑భవన్ . ప॒శవో॒ వై ఫా᳚ల్గు॒నాని॑ . ప॒శవః॒ సోమో॒ రాజా᳚ .
 యదా॑దా॒రాగ్శ్చ॑ ఫాల్గు॒నాని॑ చాభిషు॒ణోతి॑ . సోమ॑మే॒వ రాజా॑నమ॒భిషు॑ణోతి .
 శృ॒తేన॑ ప్రాతఃసవ॒నే శ్రీ॑ణీయాత్ . ద॒ధ్నా మ॒ధ్యంది॑నే .. 1. 4. 7. 6..

45 నీ॒త॒మి॒శ్రేణ॑ తృతీయసవ॒నే . అ॒గ్ని॒ష్టో॒మః సోమః॑ స్యాద్రథంత॒రసా॑మా .
 య ఏ॒వర్త్విజో॑ వృ॒తాః స్యుః . త ఏ॑నం యాజయేయుః . ఏకాం॒ గాం దక్షి॑ణాం దద్యా॒త్తేభ్య॑
 ఏ॒వ . పునః॒ సోమం॑ క్రీణీయాత్ . య॒జ్ఞేనై॒వ తద్య॒జ్ఞమి॑చ్ఛతి . సైవ తతః॒
 ప్రాయ॑శ్చిత్తిః . సర్వా᳚భ్యో॒ వా ఏ॒ష దే॒వతా᳚భ్యః॒ సర్వే᳚భ్యః పృ॒ష్ఠేభ్య॑
 ఆ॒త్మాన॒మాగు॑రతే . యః స॒త్త్రాయా॑గు॒రతే᳚ . ఏ॒తావా॒న్ఖలు॒ వై పురు॑షః . యావ॑దస్య
 వి॒త్తం . స॒ర్వ॒వే॒ద॒సేన॑ యజేత . సర్వ॑పృష్ఠోఽస్య॒ సోమః॑ స్యాత్ . సర్వా᳚భ్య
 ఏ॒వ దే॒వతా᳚భ్యః॒ సర్వే᳚భ్యః పృ॒ష్ఠేభ్య॑ ఆ॒త్మానం॒ నిష్క్రీ॑ణీతే .. 1. 4. 7. 7..

 ఉ॒ద్వాయ॑తి మంథేన్మంథత్యక్రామత్ప॒రాఽప॑తన్మ॒ధ్యంది॑న ఆగు॒రతే॒ పంచ॑ చ .. 7..

46 పవ॑మానః॒ సువ॒ర్జనః॑ . ప॒విత్రే॑ణ॒ విచ॑ర్షణిః . యః పోతా॒ స పు॑నాతు మా .
 పు॒నంతు॑ మా దేవజ॒నాః . పు॒నంతు॒ మన॑వో ధి॒యా . పు॒నంతు॒ విశ్వ॑ ఆ॒యవః॑ .
 జాత॑వేదః ప॒విత్ర॑వత్ . ప॒విత్రే॑ణ పునాహి మా . శు॒క్రేణ॑ దేవ॒ దీద్య॑త్ . అగ్నే॒
 క్రత్వా॒ క్రతూ॒ꣳ॒రను॑ .. 1. 4. 8. 1..

47 యత్తే॑ ప॒విత్ర॑మ॒ర్చిషి॑ . అగ్నే॒ విత॑తమంత॒రా . బ్రహ్మ॒ తేన॑ పునీమహే
 . ఉ॒భాభ్యాం᳚ దేవ సవితః . ప॒విత్రే॑ణ స॒వేన॑ చ . ఇ॒దం బ్రహ్మ॑ పునీమహే .
 వై॒శ్వ॒దే॒వీ పు॑న॒తీ దే॒వ్యాగా᳚త్ . యస్యై॑ బ॒హ్వీస్త॒నువో॑ వీ॒తపృ॑ష్ఠాః .
 తయా॒ మదం॑తః సధ॒ మాద్యే॑షు . వ॒య2ꣳ స్యా॑మ॒ పత॑యో రయీ॒ణాం .. 1. 4. 8. 2..

48 వై॒శ్వా॒న॒రో ర॒శ్మిభి॑ర్మా పునాతు . వాతః॑ ప్రా॒ణేనే॑షి॒రో మ॑యో॒భూః .
 ద్యావా॑పృథి॒వీ పయ॑సా॒ పయో॑భిః . ఋ॒తావ॑రీ య॒జ్ఞియే॑ మా పునీతాం . బృ॒హద్భిః॑
 సవిత॒స్తృభిః॑ . వర్షి॑ష్ఠైర్దేవ॒ మన్మ॑భిః . అగ్నే॒ దక్షైః᳚ పునాహి మా . యేన॑
 దే॒వా అపు॑నత . యేనాపో॑ ది॒వ్యం కశః॑ . తేన॑ ది॒వ్యేన॒ బ్రహ్మ॑ణా .. 1. 4. 8. 3..

49 ఇ॒దం బ్రహ్మ॑ పునీమహే . యః పా॑వమా॒నీర॒ధ్యేతి॑ . ఋషి॑భిః॒ సంభృ॑త॒ꣳ॒
 రసం᳚ . సర్వ॒ꣳ॒ స పూ॒తమ॑శ్నాతి . స్వ॒ది॒తం మా॑త॒రిశ్వ॑నా . పా॒వ॒మా॒నీఱ్యో
 అ॒ధ్యేతి॑ . ఋషి॑భిః॒ సంభృ॑త॒ꣳ॒ రసం᳚ . తస్మై॒ సర॑స్వతీ దుహే .
 క్షీ॒రꣳ స॒ర్పిర్మధూ॑ద॒కం . పా॒వ॒మా॒నీః స్వ॒స్త్యయ॑నీః .. 1. 4. 8. 4..

50 సు॒దుఘా॒ హి పయ॑స్వతీః . ఋషి॑భిః॒ సంభృ॑తో॒ రసః॑ .
 బ్రా॒హ్మ॒ణేష్వ॒మృతꣳ॑ హి॒తం . పా॒వ॒మా॒నీర్ది॑శంతు నః . ఇ॒మం లో॒కమథో॑
 అ॒ముం . కామాం॒థ్సమ॑ర్ధయంతు నః . దే॒వీర్దే॒వైః స॒మాభృ॑తాః . పా॒వ॒మా॒నీః
 స్వ॒స్త్యయ॑నీః . సు॒దుఘా॒ హి ఘృ॑త॒శ్చుతః॑ . ఋషి॑భిః॒ సంభృ॑తో॒ రసః॑
 .. 1. 4. 8. 5..

51 బ్రా॒హ్మ॒ణేష్వ॒మృతꣳ॑ హి॒తం . యేన॑ దే॒వాః ప॒విత్రే॑ణ . ఆ॒త్మానం॑
 పు॒నతే॒ సదా᳚ . తేన॑ స॒హస్ర॑ధారేణ . పా॒వ॒మా॒న్యః పు॑నంతు మా . ప్రా॒జా॒ప॒త్యం
 ప॒విత్రం᳚ . శ॒తోద్యా॑మꣳ హిర॒ణ్మయం᳚ . తేన॑ బ్రహ్మ॒విదో॑ వ॒యం . పూ॒తం
 బ్రహ్మ॑ పునీమహే . ఇంద్రః॑ సునీ॒తీ స॒హ మా॑ పునాతు . సోమః॑ స్వ॒స్త్యా వరు॑ణః
 స॒మీచ్యా᳚ . య॒మో రాజా᳚ ప్రమృ॒ణాభిః॑ పునాతు మా . జా॒తవే॑దా మో॒ర్జయం॑త్యా పునాతు
 .. 1. 4. 8. 6.. అను॑ రయీ॒ణాం బ్రహ్మ॑ణా స్వ॒స్త్యయ॑నీః సు॒దుఘా॒ హి ఘృ॑త॒శ్చుత॒
 ఋషి॑భిః॒ సంభృ॑తో॒ రసః॑ పునాతు॒ త్రీణి॑ చ .. 8..

52 ప్ర॒జా వై స॒త్రమా॑సత॒ తప॒స్తప్య॑మానా॒ అజు॑హ్వతీః . దే॒వా అ॑పశ్యంచమ॒సం
 ఘృ॒తస్య॑ పూ॒ర్ణ2ꣳ స్వ॒ధాం . తముపోద॑తిష్ఠం॒తమ॑జుహవుః . తేనా᳚ర్ధమా॒స
 ఊర్జ॒మవా॑రుంధత . తస్మా॑దర్ధమా॒సే దే॒వా ఇ॑జ్యంతే . పి॒తరో॑ఽపశ్యంచమ॒సం
 ఘృ॒తస్య॑ పూ॒ర్ణ2ꣳ స్వ॒ధాం . తముపోద॑తిష్ఠం॒తమ॑జుహవుః . తేన॑
 మా॒స్యూర్జ॒మవా॑రుంధత . తస్మా᳚న్మా॒సి పి॒తృభ్యః॑ క్రియతే . మ॒ను॒ష్యా॑
 అపశ్యంచమ॒సం ఘృ॒తస్య॑ పూ॒ర్ణగ్గ్ స్వ॒ధాం .. 1. 4. 9. 1..

53 తముపోద॑తిష్ఠం॒తమ॑జుహవుః . తేన॑ ద్వ॒యీమూర్జ॒మవా॑రుంధత . తస్మా॒ద్ద్విరహ్నో॑
 మను॒ష్యే᳚భ్య॒ ఉప॑ హ్రియతే . ప్రా॒తశ్చ॑ సా॒యం చ॑ . ప॒శవో॑ఽపశ్యంచమ॒సం
 ఘృ॒తస్య॑ పూ॒ర్ణ2ꣳ స్వ॒ధాం . తముపోద॑తిష్ఠం॒తమ॑జుహవుః . తేన॑
 త్ర॒యీమూర్జ॒మవా॑రుంధత . తస్మా॒త్త్రిరహ్నః॑ ప॒శవః॒ ప్రేర॑తే . ప్రా॒తః సం॑గ॒వే
 సా॒యం . అసు॑రా అపశ్యంచమ॒సం ఘృ॒తస్య॑ పూ॒ర్ణ2ꣳ స్వ॒ధాం .. 1. 4. 9. 2..

54 తముపోద॑తిష్ఠం॒తమ॑జుహవుః . తేన॑ సంవథ్స॒ర ఊర్జ॒మవా॑రుంధత . తే
 దే॒వా అ॑మన్యంత . అ॒మీ వా ఇ॒దమ॑భూవన్ . యద్వ॒య2ꣳస్మ ఇతి॑ . త ఏ॒తాని॑
 చాతుర్మా॒స్యాన్య॑పశ్యన్ . తాని॒ నిర॑వపన్ . తైరే॒వైషాం॒ తామూర్జ॑మవృంజత .
 తతో॑ దే॒వా అభ॑వన్ . పరాఽసు॑రాః .. 1. 4. 9. 3..

55 యద్యజ॑తే . యామే॒వ దే॒వా ఊర్జ॑మ॒వారుం॑ధత . తాం తేనావ॑రుంధే .
 యత్పి॒తృభ్యః॑ క॒రోతి॑ . యామే॒వ పి॒తర॒ ఊర్జ॑మ॒వారుం॑ధత . తాం తేనావ॑రుంధే
 . యదా॑వస॒థేఽన్న॒ꣳ॒ హరం॑తి . యామే॒వ మ॑ను॒ష్యా॑ ఊర్జ॑మ॒వారుం॑ధత .
 తాం తేనావ॑రుంధే . యద్దక్షి॑ణాం॒ దదా॑తి .. 1. 4. 9. 4..

56 యామే॒వ ప॒శవ॒ ఊర్జ॑మ॒వారుం॑ధత . తాం తేనావ॑రుంధే .
 యచ్చా॑తుర్మా॒స్యైర్యజ॑తే . యామే॒వాసు॑రా॒ ఊర్జ॑మ॒వారుం॑ధత . తాం తేనావ॑రుంధే
 . భవ॑త్యా॒త్మనా᳚ . పరా᳚ఽస్య॒ భ్రాతృ॑వ్యో భవతి . వి॒రాజో॒ వా ఏ॒షా
 విక్రాం᳚తిః . యచ్చా॑తుర్మా॒స్యాని॑ . వై॒శ్వ॒దే॒వేనా॒స్మిం ల్లో॒కే ప్రత్య॑తిష్ఠత్ .
 వ॒రు॒ణ॒ప్ర॒ఘా॒సైరం॒తరి॑క్షే . సా॒క॒మే॒ధైర॒ముష్మిం॑ ల్లో॒కే . ఏ॒ష
 హ॒త్వావై తథ్సర్వం॑ భవతి . య ఏ॒వం వి॒ద్వాగ్శ్చా॑తుర్మా॒స్యైర్యజ॑తే .. 1. 4. 9. 5.. మ॒ను॒ష్యా॑ అపశ్యంచమ॒సం ఘృ॒తస్య॑ పూ॒ర్ణ2ꣳ స్వ॒ధామసు॑రా
 అపశ్యంచమ॒సం ఘృ॒తస్య॑ పూ॒ర్ణ2ꣳ స్వ॒ధామసు॑రా॒ దదా᳚త్యతిష్ఠచ్చ॒త్వారి॑
 చ .. 9..

57 అ॒గ్నిర్వావ సం॑వథ్స॒రః . ఆ॒ది॒త్యః ప॑రివథ్స॒రః . చం॒ద్రమా॑
 ఇదావథ్స॒రః . వా॒యుర॑నువథ్స॒రః . యద్వై᳚శ్వదే॒వేన॒ యజ॑తే . అ॒గ్నిమే॒వ
 తథ్సం॑వథ్స॒రమా᳚ప్నోతి . తస్మా᳚ద్వైశ్వదే॒వేన॒ యజ॑మానః . సం॒వ॒థ్స॒రీణాగ్॑
 స్వ॒స్తిమాశా᳚స్త॒ ఇత్యాశా॑సీత . యద్వ॑రుణప్రఘా॒సైర్యజ॑తే . ఆ॒ది॒త్యమే॒వ
 తత్ప॑రివథ్స॒రమా᳚ప్నోతి .. 1. 4. 10. 1..

58 తస్మా᳚ద్వరుణప్రఘా॒సైర్యజ॑మానః . ప॒రి॒వ॒థ్స॒రీణాగ్॑ స్వ॒స్తిమాశా᳚స్త॒
 ఇత్యాశా॑సీత . యథ్సా॑కమే॒ధైర్యజ॑తే . చం॒ద్రమ॑సమే॒వ తది॑దావథ్స॒రమా᳚ప్నోతి .
 తస్మా᳚థ్సాకమే॒ధైర్యజ॑మానః . ఇ॒దా॒వ॒థ్స॒రీణాగ్॑ స్వ॒స్తిమాశా᳚స్త॒ ఇత్యాశా॑సీత
 . యత్పి॑తృయ॒జ్ఞేన॒ యజ॑తే . దే॒వానే॒వ తద॒న్వవ॑స్యతి . అథ॒ వా అ॑స్య
 వా॒యుశ్చా॑నువథ్స॒రశ్చాప్రీ॑తా॒వుచ్ఛి॑ష్యేతే . యచ్ఛు॑నాసీ॒రీయే॑ణ॒ యజ॑తే ..

 1. 4. 10. 2..

59 వా॒యుమే॒వ తద॑నువథ్స॒రమా᳚ప్నోతి . తస్మా᳚చ్ఛునాసీ॒రీయే॑ణ॒ యజ॑మానః
 . అ॒ను॒వ॒థ్స॒రీణాగ్॑ స్వ॒స్తిమాశా᳚స్త॒ ఇత్యాశా॑సీత . సం॒వ॒థ్స॒రం వా
 ఏ॒ష ఈ᳚ప్స॒తీత్యా॑హుః . యశ్చా॑తుర్మా॒స్యైర్యజ॑త॒ ఇతి॑ . ఏ॒ష హ॒ త్వై
 సం॑వథ్స॒రమా᳚ప్నోతి . య ఏ॒వం వి॒ద్వాగ్శ్చా॑తుర్మా॒స్యైర్యజ॑తే . విశ్వే॑ దే॒వాః
 సమ॑యజంత . తే᳚ఽగ్నిమే॒వాయ॑జంత . త ఏ॒తం లో॒కమ॑జయన్ .. 1. 4. 10. 3..

60 యస్మి॑న్న॒గ్నిః . యద్వై᳚శ్వదే॒వేన॒ యజ॑తే . ఏ॒తమే॒వ లో॒కం
 జ॑యతి . యస్మి॑న్న॒గ్నిః . అ॒గ్నేరే॒వ సాయు॑జ్య॒ముపై॑తి . య॒దా
 వై᳚శ్వదే॒వేన॒ యజ॑తే . అథ॑ సంవథ్స॒రస్య॑ గృ॒హప॑తిమాప్నోతి . య॒దా
 సం॑వథ్స॒రస్య॑ గృ॒హప॑తిమా॒ప్నోతి॑ . అథ॑ సహస్రయా॒జిన॑మాప్నోతి . య॒దా
 స॑హస్రయా॒జిన॑మా॒ప్నోతి॑ .. 1. 4. 10. 4..

61 అథ॑ గృహమే॒ధిన॑మాప్నోతి . య॒దా గృ॑హమే॒ధిన॑మా॒ప్నోతి॑ . అథా॒గ్నిర్భ॑వతి
 . య॒దాఽగ్నిర్భవ॑తి . అథ॒ గౌర్భ॑వతి . ఏ॒షా వై వై᳚శ్వదే॒వస్య॒ మాత్రా᳚
 . ఏ॒తద్వా ఏ॒తేషా॑మవ॒మం . అతో॑ఽతో॒ వా ఉత్త॑రాణి॒ శ్రేయాꣳ॑సి భవంతి .
 యద్విశ్వే॑ దే॒వాః స॒మయ॑జంత . తద్వై᳚శ్వదే॒వస్య॑ వైశ్వదేవ॒త్వం .. 1. 4. 10. 5..

62 అథా॑ది॒త్యో వరు॑ణ॒ꣳ॒ రాజా॑నం వరుణప్రఘా॒సైర॑యజత . స ఏ॒తం
 లో॒కమ॑జయత్ . యస్మి॑న్నాది॒త్యః . యద్వ॑రుణప్రఘా॒సైర్యజ॑తే . ఏ॒తమే॒వ లో॒కం
 జ॑యతి . యస్మి॑న్నాది॒త్యః . ఆ॒ది॒త్యస్యై॒వ సాయు॑జ్య॒ముపై॑తి . యదా॑ది॒త్యో
 వరు॑ణ॒ꣳ॒ రాజా॑నం వరుణప్రఘా॒సైరయ॑జత . తద్వ॑రుణప్రఘా॒సానాం᳚
 వరుణప్రఘాస॒త్వం . అథ॒ సోమో॒ రాజా॒ ఛందాꣳ॑సి సాకమే॒ధైర॑యజత .. 1. 4. 10. 6..

63 స ఏ॒తం లో॒కమ॑జయత్ . యస్మిగ్గ్॑శ్చం॒ద్రమా॑ వి॒భాతి॑ . యథ్సా॑కమే॒ధైర్యజ॑తే
 . ఏ॒తమే॒వ లో॒కం జ॑యతి . యస్మిగ్గ్॑శ్చం॒ద్రమా॑ వి॒భాతి॑ . చం॒ద్రమ॑స ఏ॒వ
 సాయు॑జ్య॒ముపై॑తి . సోమో॒ వై చం॒ద్రమాః᳚ . ఏ॒ష హ॒ త్వై సా॒క్షాథ్సోమం॑ భక్షయతి
 . య ఏ॒వం వి॒ద్వాంథ్సా॑కమే॒ధైర్యజ॑తే . యథ్సోమ॑శ్చ॒ రాజా॒ ఛందాꣳ॑సి చ
 స॒మైధం॑త .. 1. 4. 10. 7..

64 తథ్సా॑కమే॒ధానాꣳ॑ సాకమేధ॒త్వం . అథ॒ర్తవః॑ పి॒తరః॑ ప్ర॒జాప॑తిం
 పి॒తరం॑ పితృయ॒జ్ఞేనా॑యజంత . త ఏ॒తం లో॒కమ॑జయన్ . యస్మి॑న్నృ॒తవః॑
 . యత్పి॑తృయ॒జ్ఞేన॒ యజ॑తే . ఏ॒తమే॒వ లో॒కం జ॑యతి . యస్మి॑న్నృ॒తవః॑ .
 ఋ॒తూ॒నామే॒వ సాయు॑జ్య॒ముపై॑తి . యదృ॒తవః॑ పి॒తరః॑ ప్ర॒జాప॑తిం పి॒తరం॑
 పితృయ॒జ్ఞేనాయ॑జంత . తత్పి॑తృయ॒జ్ఞస్య॑ పితృయజ్ఞ॒త్వం .. 1. 4. 10. 8..

65 అథౌష॑ధయ ఇ॒మం దే॒వం త్ర్యం॑బకైరయజంత॒ ప్రథే॑మ॒హీతి॑ . తతో॒
 వై తా అ॑ప్రథంత . య ఏ॒వం వి॒ద్వాగ్స్త్ర్యం॑బకై॒ర్యజ॑తే . ప్రథ॑తే ప్ర॒జయా॑
 ప॒శుభిః॑ . అథ॑ వా॒యుః ప॑రమే॒ష్ఠినꣳ॑ శునాసీ॒రీయే॑ణాయజత . స ఏ॒తం
 లో॒కమ॑జయత్ . యస్మి॑న్వా॒యుః . యచ్ఛు॑నాసీ॒రీయే॑ణ॒ యజ॑తే . ఏ॒తమే॒వ లో॒కం
 జ॑యతి . యస్మి॑న్వా॒యుః .. 1. 4. 10. 9..

66 వా॒యోరే॒వ సాయు॑జ్య॒ముపై॑తి . బ్ర॒హ్మ॒వా॒దినో॑ వదంతి . ప్ర చా॑తుర్మాస్యయా॒జీ
 మీ॑య॒తా 3 న ప్రమీ॑య॒తా 3 ఇతి॑ . జీవ॒న్వా ఏ॒ష ఋ॒తూనప్యే॑తి . యది॑ వ॒సంతా᳚
 ప్ర॒మీయ॑తే . వ॒సం॒తో భ॑వతి . యది॑ గ్రీ॒ష్మే గ్రీ॒ష్మః . యది॑ వ॒ర్॒షాసు॑
 వ॒ర్॒షాః . యది॑ శ॒రది॑ శ॒రత్ . యది॒ హేమ॑న్ హేమం॒తః . ఋ॒తుర్భూ॒త్వా
 సం॑వథ్స॒రమప్యే॑తి . సం॒వ॒థ్స॒రః ప్ర॒జాప॑తిః . ప్ర॒జాప॑తి॒ర్వావైషః ..

 1. 4. 10. 10..

 ప॒రి॒వ॒థ్స॒రమా᳚ప్నోతి శునాసీ॒రీయే॑ణ॒ యజ॑తేఽజయంథ్సహస్రయా॒జిన॑మా॒ప్నోతి॑
వైశ్వదేవ॒త్వꣳ సా॑కమే॒ధైర॑యజత స॒మైధం॑త పితృయజ్ఞ॒త్వం జ॑యతి॒
యస్మి॑న్వా॒యుర్హే॑మం॒తస్త్రీణి॑ చ .. 10..

 ఉ॒భయే॑ యు॒వꣳ సు॒రామ॒ముద॑స్థా॒న్ని వై యస్య॑ ప్రాతఃసవ॒న ఏకై॑కోఽసు॒ర్యం॑
పవ॑మానః ప్ర॒జా వై స॒త్రమా॑సతా॒గ్నిర్వావ సం॑వథ్స॒రో దశ॑ .. 10..

 ఉ॒భయే॒ వా ఉద॑స్థా॒థ్సర్వా॑భిర్మధ్య॒తోఽత్ర॒ వావ బ్రా᳚హ్మ॒ణేష్వథ॑
గృహమే॒ధిన॒ꣳ॒ షట్థ్ ష॑ష్టిః .. 66..

 ఉ॒భయే॒ వా వైషః ..

ప్రథమాష్టకే పంచమః ప్రపాఠకః 5

1 అ॒గ్నేః కృత్తి॑కాః . శు॒క్రం ప॒రస్తా॒జ్జ్యోతి॑ర॒వస్తా᳚త్ . ప్ర॒జాప॑తే
   రోహి॒ణీ . ఆపః॑ ప॒రస్తా॒దోష॑ధయో॒ఽవస్తా᳚త్ . సోమ॑స్యేన్వ॒కా విత॑తాని
   . ప॒రస్తా॒ద్వయం॑తో॒ఽవస్తా᳚త్ . రు॒ద్రస్య॑ బా॒హూ . మృ॒గ॒యవః॑
   ప॒రస్తా᳚ద్విక్షా॒రో॑ఽవస్తా᳚త్ . అది॑త్యై॒ పున॑ర్వసూ . వాతః॑
   ప॒రస్తా॑దా॒ర్ద్రమ॒వస్తా᳚త్ .. 1. 5. 1. 1..

2 బృహ॒స్పతే᳚స్తి॒ష్యః॑ . జుహ్వ॑తః ప॒రస్తా॒ద్యజ॑మానా అ॒వస్తా᳚త్ .
   స॒ర్పాణా॑మాశ్రే॒షాః . అ॒భ్యా॒గచ్ఛం॑తః ప॒రస్తా॑దభ్యా॒నృత్యం॑తో॒ఽవస్తా᳚త్ .
   పి॒తృ॒ణాం మ॒ఘాః . రు॒దంతః॑ ప॒రస్తా॑దపభ్ర॒ꣳ॒శో॑ఽవస్తా᳚త్ . అ॒ర్య॒మ్ణః
   పూర్వే॒ ఫల్గు॑నీ . జా॒యా ప॒రస్తా॑దృష॒భో॑ఽవస్తా᳚త్ . భగ॒స్యోత్త॑రే .
   వ॒హ॒తవః॑ ప॒రస్తా॒ద్వహ॑మానా అ॒వస్తా᳚త్ .. 1. 5. 1. 2..

3 దే॒వస్య॑ సవి॒తుర్హస్తః॑ . ప్ర॒స॒వః ప॒రస్తా᳚థ్స॒నిర॒వస్తా᳚త్ .
   ఇంద్ర॑స్య చి॒త్రా . ఋ॒తం ప॒రస్తా᳚థ్స॒త్యమ॒వస్తా᳚త్ . వా॒యోర్నిష్ట్యా᳚
   వ్ర॒తతిః॑ . ప॒రస్తా॒దసి॑ద్ధిర॒వస్తా᳚త్ . ఇం॒ద్రా॒గ్ని॒యోర్విశా॑ఖే .
   యు॒గాని॑ ప॒రస్తా᳚త్కృ॒షమా॑ణా అ॒వస్తా᳚త్ . మి॒త్రస్యా॑నూరా॒ధాః .
   అ॒భ్యా॒రోహ॑త్ప॒రస్తా॑ద॒భ్యారూ॑ఢమ॒వస్తా᳚త్ .. 1. 5. 1. 3..

4 ఇంద్ర॑స్య రోహి॒ణీ . శృ॒ణత్ప॒రస్తా᳚త్ప్రతిశృ॒ణద॒వస్తా᳚త్ . నిరృ॑త్యై
   మూల॒వర్హ॑ణీ . ప్ర॒తి॒భం॒జంతః॑ ప॒రస్తా᳚త్ప్రతిశృ॒ణంతో॒ఽవస్తా᳚త్ .
   అ॒పాం పూర్వా॑ అషా॒ఢాః . వర్చః॑ ప॒రస్తా॒థ్సమి॑తిర॒వస్తా᳚త్ . విశ్వే॑షాం
   దే॒వానా॒ముత్త॑రాః . అ॒భి॒జయ॑త్ప॒రస్తా॑ద॒భిజి॑తమ॒వస్తా᳚త్ . విష్ణోః᳚
   శ్రో॒ణా పృ॒చ్ఛమా॑నాః . ప॒రస్తా॒త్పంథా॑ అ॒వస్తా᳚త్ .. 1. 5. 1. 4..

5 వసూ॑నా॒గ్॒ శ్రవి॑ష్ఠాః . భూ॒తం ప॒రస్తా॒ద్భూతి॑ర॒వస్తా᳚త్ . ఇంద్ర॑స్య
 శ॒తభి॑షక్ . వి॒శ్వవ్య॑చాః ప॒రస్తా᳚ద్వి॒శ్వక్షి॑తిర॒వస్తా᳚త్
 . అ॒జస్యైక॑పదః॒ పూర్వే᳚ ప్రోష్ఠప॒దాః . వై॒శ్వా॒న॒రం
 ప॒రస్తా᳚ద్వైశ్వావస॒వమ॒వస్తా᳚త్ . అహే᳚ర్బు॒ధ్నియ॒స్యోత్త॑రే . అ॒భి॒షిం॒చంతః॑
 ప॒రస్తా॑దభిషు॒ణ్వంతో॒ఽవస్తా᳚త్ . పూ॒ష్ణో రే॒వతీ᳚ . గావః॑ ప॒రస్తా᳚ద్వ॒థ్సా
 అ॒వస్తా᳚త్ . అ॒శ్వినో॑రశ్వ॒యుజౌ᳚ . గ్రామః॑ ప॒రస్తా॒థ్సేనా॒ఽవస్తా᳚త్ .
 య॒మస్యా॑ప॒భర॑ణీః . అ॒ప॒కర్షం॑తః ప॒రస్తా॑దప॒వహం॑తో॒ఽవస్తా᳚త్ .
 పూ॒ర్ణా ప॒శ్చాద్యత్తే॑ దే॒వా అద॑ధుః .. 1. 5. 1. 5.. ఆ॒ర్ద్రమ॒వస్తా॒ద్వహ॑మానా
 అ॒వస్తా॑ద॒భ్యారూ॑ఢమ॒వస్తా॒త్పంథా॑ అ॒వస్తా᳚ద్వ॒థ్సా అ॒వస్తా॒త్పంచ॑ చ .. 1..

6 యత్పుణ్యం॒ నక్ష॑త్రం . తద్బట్ కు॑ర్వీతోపవ్యు॒షం . య॒దా వై సూర్య॑ ఉ॒దేతి॑ .
 అథ॒ నక్ష॑త్త్రం॒ నైతి॑ . యావ॑తి॒ తత్ర॒ సూఱ్యో॒ గచ్ఛే᳚త్ . యత్ర॑ జఘ॒న్యం॑
 పశ్యే᳚త్ . తావ॑తి కుర్వీత యత్కా॒రీ స్యాత్ . పు॒ణ్యా॒హ ఏ॒వ కు॑రుతే . ఏ॒వꣳ హ॒
 వై య॒జ్ఞేషుం॑ చ శ॒తద్యు॑మ్నం చ మా॒థ్స్యో ని॑రవసాయ॒యాంచ॑కార .. 1. 5. 2. 1..

7 యో వై న॑క్ష॒త్త్రియం॑ ప్ర॒జాప॑తిం॒ వేద॑ . ఉ॒భయో॑రేనం లో॒కయో᳚ర్విదుః .
 హస్త॑ ఏ॒వాస్య॒ హస్తః॑ . చి॒త్రా శిరః॑ . నిష్ట్యా॒ హృద॑యం . ఊ॒రూ విశా॑ఖే .
 ప్ర॒తి॒ష్ఠాఽనూ॑రా॒ధాః . ఏ॒ష వై న॑క్ష॒త్త్రియః॑ ప్ర॒జాప॑తిః . య ఏ॒వం వేద॑
 . ఉ॒భయో॑రేనం లో॒కయో᳚ర్విదుః .. 1. 5. 2. 2..

8 అ॒స్మి2ꣳశ్చా॒ముష్మిగ్గ్॑శ్చ . యాం కా॒మయే॑త దుహి॒తరం॑ ప్రి॒యా స్యా॒దితి॑ . తాం
 నిష్ట్యా॑యాం దద్యాత్ . ప్రి॒యైవ భ॑వతి . నైవ॒ తు పున॒రాగ॑చ్ఛతి . అ॒భి॒జిన్నామ॒
 నక్ష॑త్త్రం . ఉ॒పరి॑ష్టాదషా॒ఢానాం᳚ . అ॒వస్తా᳚చ్ఛ్రో॒ణాయై᳚ . దే॒వా॒సు॒రాః
 సంయ॑త్తా ఆసన్ . తే దే॒వాస్తస్మి॒న్నక్ష॑త్త్రే॒ఽభ్య॑జయన్ .. 1. 5. 2. 3..

9 యద॒భ్యజ॑యన్ . తద॑భి॒జితో॑ఽభిజి॒త్త్వం . యం కా॒మయే॑తానపజ॒య్యం
 జ॑యే॒దితి॑ . తమే॒తస్మి॒న్నక్ష॑త్త్రే యాతయేత్ . అ॒న॒ప॒జ॒య్యమే॒వ జ॑యతి
 . పా॒పప॑రాజితమివ॒ తు . ప్ర॒జాప॑తిః ప॒శూన॑సృజత . తే నక్ష॑త్త్రం
 నక్షత్త్ర॒ముపా॑తిష్ఠంత . తే స॒మావం॑త ఏ॒వాభ॑వన్ . తే రే॒వతీ॒ముపా॑తిష్ఠంత ..

 1. 5. 2. 4..

10 తే రే॒వత్యాం॒ ప్రాభ॑వన్ . తస్మా᳚ద్రే॒వత్యాం᳚ పశూ॒నాం కు॑ర్వీత . యత్కిం
 చా᳚ర్వా॒చీన॒ꣳ॒ సోమా᳚త్ . ప్రైవ భ॑వంతి . స॒లి॒లం వా ఇ॒దమం॑త॒రాసీ᳚త్
 . యదత॑రన్ . తత్తార॑కాణాం తారక॒త్వం . యో వా ఇ॒హ యజ॑తే . అ॒ముꣳ సలో॒కం
 న॑క్షతే . తన్నక్ష॑త్త్రాణాం నక్షత్త్ర॒త్వం .. 1. 5. 2. 5..

11 దే॒వ॒గృ॒హా వై నక్ష॑త్త్రాణి . య ఏ॒వం వేద॑ . గృ॒హ్యే॑వ
 భ॑వతి . యాని॒ వా ఇ॒మాని॑ పృథి॒వ్యాశ్చి॒త్రాణి॑ . తాని॒ నక్ష॑త్త్రాణి .
 తస్మా॑దశ్లీ॒లనా॑మ2ꣳశ్చి॒త్రే . నావ॑స్యే॒న్న య॑జేత . యథా॑ పాపా॒హే కు॑రు॒తే
 . తా॒దృగే॒వ తత్ . దే॒వ॒న॒క్ష॒త్త్రాణి॒ వా అ॒న్యాని॑ .. 1. 5. 2. 6..

12 య॒మ॒న॒క్ష॒త్త్రాణ్య॒న్యాని॑ . కృత్తి॑కాః ప్రథ॒మం . విశా॑ఖే ఉత్త॒మం .
 తాని॑ దేవనక్ష॒త్త్రాణి॑ . అ॒నూ॒రా॒ధాః ప్ర॑థ॒మం . అ॒ప॒భర॑ణీరుత్త॒మం .
 తాని॑ యమనక్ష॒త్త్రాణి॑ . యాని॑ దేవనక్ష॒త్త్రాణి॑ . తాని॒ దక్షి॑ణేన॒ పరి॑యంతి .
 యాని॑ యమనక్ష॒త్త్రాణి॑ .. 1. 5. 2. 7..

13 తాన్యుత్త॑రేణ . అన్వే॑షామరా॒థ్స్మేతి॑ . తద॑నూరా॒ధాః .
 జ్యే॒ష్ఠమే॑షామవధి॒ష్మేతి॑ . తజ్జ్యే᳚ష్ఠ॒ఘ్నీ . మూల॑మేషామవృక్షా॒మేతి॑ .
 తన్మూ॑ల॒వర్హ॑ణీ . యన్నాస॑హంత . తద॑షా॒ఢాః . యదశ్లో॑ణత్ .. 1. 5. 2. 8..

14 తచ్ఛ్రో॒ణా . యదశృ॑ణోత్ . తచ్ఛ్రవి॑ష్ఠాః . యచ్ఛ॒తమభి॑షజ్యన్ .
 తచ్ఛ॒తభి॑షక్ . ప్రో॒ష్ఠ॒ప॒దేషూద॑యచ్ఛంత . రే॒వత్యా॑మరవంత .
 అ॒శ్వ॒యుజో॑రయుంజత . అ॒ప॒భర॑ణీ॒ష్వపా॑వహన్ . తాని॒ వా ఏ॒తాని॑
 యమనక్ష॒త్త్రాణి॑ . యాన్యే॒వ దే॑వనక్ష॒త్త్రాణి॑ . తేషు॑ కుర్వీత యత్కా॒రీ
 స్యాత్ . పు॒ణ్యా॒హ ఏ॒వ కు॑రుతే .. 1. 5. 2. 9.. చ॒కా॒రై॒వం వేదో॒భయో॑రేనం
 లో॒కయో᳚ర్విదురజయన్రే॒వతీ॒ముపా॑తిష్ఠంత నక్షత్త్ర॒త్వమ॒న్యాని॒ యాని॑
 యమనక్ష॒త్త్రాణ్యశ్లో॑ణద్యమనక్ష॒త్త్రాణి॒ త్రీణి॑ చ .. 2..

15 దే॒వస్య॑ సవి॒తుః ప్రా॒తః ప్ర॑స॒వః ప్రా॒ణః . వరు॑ణస్య సా॒యమా॑స॒వో॑ఽపా॒నః
 . యత్ప్ర॑తీ॒చీనం॑ ప్రాత॒స్తనా᳚త్ . ప్రా॒చీనꣳ॑ సంగ॒వాత్ . తతో॑
 దే॒వా అ॑గ్నిష్టో॒మం నిర॑మిమత . తత్తదాత్త॑వీర్యం నిర్మా॒ర్గః . మి॒త్రస్య॑
 సంగ॒వః . తత్పుణ్యం॑ తేజ॒స్వ్యహః॑ . తస్మా॒త్తర్హి॑ ప॒శవః॑ స॒మాయం॑తి .
 యత్ప్ర॑తీ॒చీనꣳ॑ సంగ॒వాత్ .. 1. 5. 3. 1..

16 ప్రా॒చీనం॑ మ॒ధ్యంది॑నాత్ . తతో॑ దే॒వా ఉ॒క్థ్యం॑ నిర॑మిమత . తత్తదాత్త॑వీర్యం
 నిర్మా॒ర్గః . బృహ॒స్పతే᳚ర్మ॒ధ్యంది॑నః . తత్పుణ్యం॑ తేజ॒స్వ్యహః॑ . తస్మా॒త్తర్హి॒
 తేక్ష్ణి॑ష్ఠం తపతి . యత్ప్ర॑తీ॒చీనం॑ మ॒ధ్యంది॑నాత్ . ప్రా॒చీన॑మపరా॒హ్ణాత్ .
 తతో॑ దే॒వాః షో॑డ॒శినం॒ నిర॑మిమత . తత్తదాత్త॑వీర్యం నిర్మా॒ర్గః .. 1. 5. 3. 2..

17 భగ॑స్యాపరా॒హ్ణః . తత్పుణ్యం॑ తేజ॒స్వ్యహః॑ . తస్మా॑దపరా॒హ్ణే కు॑మా॒ఱ్యో॑
 భగ॑మి॒చ్ఛమా॑నాశ్చరంతి . యత్ప్ర॑తీ॒చీన॑మపరా॒హ్ణాత్ . ప్రా॒చీనꣳ॑ సా॒యాత్ .
 తతో॑ దే॒వా అ॑తిరా॒త్రం నిర॑మిమత . తత్తదాత్త॑వీర్యం నిర్మా॒ర్గః . వరు॑ణస్య సా॒యం
 . తత్పుణ్యం॑ తేజ॒స్వ్యహః॑ . తస్మా॒త్తర్హి॒ నానృ॑తం వదేత్ .. 1. 5. 3. 3..

18 బ్రా॒హ్మ॒ణో వా అ॑ష్టావి॒ꣳ॒శో నక్ష॑త్రాణాం . స॒మా॒నస్యాహ్నః॒ పంచ॒
 పుణ్యా॑ని॒ నక్ష॑త్రాణి . చ॒త్వార్య॑శ్లీ॒లాని॑ . తాని॒ నవ॑ . యచ్చ॑
 ప॒రస్తా॒న్నక్ష॑త్రాణాం॒ యచ్చా॒వస్తా᳚త్ . తాన్యేకా॑దశ . బ్రా॒హ్మ॒ణో ద్వా॑ద॒శః
 . య ఏ॒వం వి॒ద్వాంథ్సం॑వథ్స॒రం వ్ర॒తం చర॑తి . సం॒వ॒థ్స॒రేణై॒వాస్య॑
 వ్ర॒తం గు॒ప్తం భ॑వతి . స॒మా॒నస్యాహ్నః॒ పంచ॒ పుణ్యా॑ని॒ నక్ష॑త్రాణి
 . చ॒త్వార్య॑శ్లీ॒లాని॑ . తాని॒ నవ॑ . ఆ॒గ్నే॒యీ రాత్రిః॑ . ఐం॒ద్రమహః॑ .
 తాన్యేకా॑దశ . ఆ॒ది॒త్యో ద్వా॑ద॒శః . య ఏ॒వం వి॒ద్వాంథ్సం॑వథ్స॒రం వ్ర॒తం
 చర॑తి . సం॒వ॒థ్స॒రేణై॒వాస్య॑ వ్ర॒తం గు॒ప్తం భ॑వతి .. 1. 5. 3. 4..

 సం॒గ॒వాత్షో॑డ॒శినం॒ నిర॑మిమత॒ తత్తదాత్త॑వీర్యం నిర్మా॒ర్గో వ॑దేద్భవతి
 సమా॒నస్యాహ్నః॒ పంచ॒ పుణ్యా॑ని॒ నక్ష॑త్రాణ్య॒ష్టౌ చ॑ .. 3..

19 బ్ర॒హ్మ॒వా॒దినో॑ వదంతి . కతి॒ పాత్రా॑ణి య॒జ్ఞం వ॑హం॒తీతి॑ . త్రయో॑ద॒శేతి॑
 బ్రూయాత్ . స యద్బ్రూ॒యాత్ . కస్తాని॒ నిర॑మిమీ॒తేతి॑ . ప్ర॒జాప॑తి॒రితి॑
 బ్రూయాత్ . స యద్బ్రూ॒యాత్ . కుత॒స్తాని॒ నిర॑మిమీ॒తేతి॑ . ఆ॒త్మన॒ ఇతి॑ .
 ప్రా॒ణా॒పా॒నాభ్యా॑మే॒వోపాగ్॑శ్వంతర్యా॒మౌ నిర॑మిమీత .. 1. 5. 4. 1..

20 వ్యా॒నాదు॑పాꣳశు॒సవ॑నం . వా॒చ ఐం᳚ద్రవాయ॒వం . ద॒క్ష॒క్ర॒తుభ్యాం᳚
 మైత్రావరు॒ణం . శ్రోత్రా॑దాశ్వి॒నం . చక్షు॑షః శు॒క్రామం॒థినౌ᳚ . ఆ॒త్మన॑
 ఆగ్రయ॒ణం . అంగే᳚భ్య ఉ॒క్థ్యం᳚ . ఆయు॑షో ధ్రు॒వం . ప్ర॒తి॒ష్ఠాయా॑ ఋతుపా॒త్రే .
 య॒జ్ఞం వావ తం ప్ర॒జాప॑తి॒ర్నిర॑మిమీత . స నిర్మి॑తో॒ నాద్ధ్రి॑యత॒ సమ॑వ్లీయత .
 స ఏ॒తాన్ప్ర॒జాప॑తిరపివా॒పాన॑పశ్యత్ . తాన్నిర॑వపత్ . తైర్వై స య॒జ్ఞమప్య॑వపత్
 . యద॑పివా॒పా భవం॑తి . య॒జ్ఞస్య॒ ధృత్యా॒ అసం॑వ్లయాయ .. 1. 5. 4. 2..

 ఉ॒పా॒గ్॒శ్వం॒త॒ర్యా॒మౌ నిర॑మిమీతామిమీత॒ షట్ చ॑ .. 4..

21 ఋ॒తమే॒వ ప॑రమే॒ష్ఠి . ఋ॒తం నాత్యే॑తి॒ కిం చ॒న . ఋ॒తే స॑ము॒ద్ర
 ఆహి॑తః . ఋ॒తే భూమి॑రి॒య2ꣳ శ్రి॒తా . అ॒గ్నిస్తి॒గ్మేన॑ శో॒చిషా᳚ .
 తప॒ ఆక్రాం᳚తము॒ష్ణిహా᳚ . శిర॒స్తప॒స్యాహి॑తం . వై॒శ్వా॒న॒రస్య॒ తేజ॑సా .
 ఋ॒తేనా᳚స్య॒ నివ॑ర్తయే . స॒త్యేన॒ పరి॑వర్తయే .. 1. 5. 5. 1..

22 తప॑సా॒ఽస్యాను॑వర్తయే . శి॒వేనా॒స్యోప॑వర్తయే . శ॒గ్మేనా᳚స్యా॒భివ॑ర్తయే .
 తదృ॒తం తథ్స॒త్యం . తద్వ్ర॒తం తచ్ఛ॑కేయం . తేన॑ శకేయం॒ తేన॑ రాధ్యాసం .
 యద్ఘ॒ర్మః ప॒ర్యవ॑ర్తయత్ . అంతా᳚న్పృథి॒వ్యా ది॒వః . అ॒గ్నిరీశా॑న॒ ఓజ॑సా .
 వరు॑ణో ధీ॒తిభిః॑ స॒హ .. 1. 5. 5. 2..

23 ఇంద్రో॑ మ॒రుద్భిః॒ సఖి॑భిః స॒హ . అ॒గ్నిస్తి॒గ్మేన॑ శో॒చిషా᳚ . తప॒
 ఆక్రాం᳚తము॒ష్ణిహా᳚ . శిర॒స్తప॒స్యాహి॑తం . వై॒శ్వా॒న॒రస్య॒ తేజ॑సా .
 ఋ॒తేనా᳚స్య॒ నివ॑ర్తయే . స॒త్యేన॒ పరి॑వర్తయే . తప॑సా॒ఽస్యాను॑వర్తయే .
 శి॒వేనా॒స్యోప॑వర్తయే . శ॒గ్మేనా᳚స్యా॒భివ॑ర్తయే .. 1. 5. 5. 3..

24 తదృ॒తం తథ్స॒త్యం . తద్వ్ర॒తం తచ్ఛ॑కేయం . తేన॑ శకేయం॒ తేన॑ రాధ్యాసం .
 యో అ॒స్యాః పృ॑థి॒వ్యాస్త్వ॒చి . ని॒వ॒ర్తయ॒త్యోష॑ధీః . అ॒గ్నిరీశా॑న॒ ఓజ॑సా .
 వరు॑ణో ధీ॒తిభిః॑ స॒హ . ఇంద్రో॑ మ॒రుద్భిః॒ సఖి॑భిః స॒హ . అ॒గ్నిస్తి॒గ్మేన॑
 శో॒చిషా᳚ . తప॒ ఆక్రాం᳚తము॒ష్ణిహా᳚ .. 1. 5. 5. 4..

25 శిర॒స్తప॒స్యాహి॑తం . వై॒శ్వా॒న॒రస్య॒ తేజ॑సా . ఋ॒తేనా᳚స్య॒ నివ॑ర్తయే
 . స॒త్యేన॒ పరి॑వర్తయే . తప॑సా॒ఽస్యాను॑వర్తయే . శి॒వేనా॒స్యోప॑వర్తయే .
 శ॒గ్మేనా᳚స్యా॒భివ॑ర్తయే . తదృ॒తం తథ్స॒త్యం . తద్వ్ర॒తం తచ్ఛ॑కేయం . తేన॑
 శకేయం॒ తేన॑ రాధ్యాసం .. 1. 5. 5. 5..

26 ఏకం॒ మాస॒ముద॑సృజత్ . ప॒ర॒మే॒ష్ఠీ ప్ర॒జాభ్యః॑ . తేనా᳚భ్యో॒ మహ॒ ఆవ॑హత్
 . అ॒మృతం॒ మర్త్యా᳚భ్యః . ప్ర॒జామను॒ ప్రజా॑యసే . తదు॑ తే మర్త్యా॒మృతం᳚ . యేన॒
 మాసా॑ అర్ధమా॒సాః . ఋ॒తవః॑ పరివథ్స॒రాః . యేన॒ తే తే᳚ ప్రజాపతే . ఈ॒జా॒నస్య॒
 న్యవ॑ర్తయన్ .. 1. 5. 5. 6..

27 తేనా॒హమ॒స్య బ్రహ్మ॑ణా . నివ॑ర్తయామి జీ॒వసే᳚ . అ॒గ్నిస్తి॒గ్మేన॑ శో॒చిషా᳚
 . తప॒ ఆక్రాం᳚తము॒ష్ణిహా᳚ . శిర॒స్తప॒స్యాహి॑తం . వై॒శ్వా॒న॒రస్య॒ తేజ॑సా
 . ఋ॒తేనా᳚స్య॒ నివ॑ర్తయే . స॒త్యేన॒ పరి॑వర్తయే . తప॑సా॒ఽస్యాను॑వర్తయే
 . శి॒వేనా॒స్యోప॑వర్తయే . శ॒గ్మేనా᳚స్యా॒భివ॑ర్తయే . తదృ॒తం తథ్స॒త్యం .
 తద్వ్ర॒తం తచ్ఛ॑కేయం . తేన॑ శకేయం॒ తేన॑ రాధ్యాసం .. 1. 5. 5. 7.. పరి॑వర్తయే
 స॒హాభివ॑ర్తయ ఉ॒ష్ణిహా॑ రాధ్యాసం॒ న్యవ॑ర్తయ॒న్నుప॑వర్తయే చ॒త్వారి॑ చ .. 5..

28 దే॒వా వై యద్య॒జ్ఞేఽకు॑ర్వత . తదసు॑రా అకుర్వత . తేఽసు॑రా ఊ॒ర్ధ్వం
 పృ॒ష్ఠేభ్యో॒ నాప॑శ్యన్ . తే కేశా॒నగ్రే॑ఽవపంత . అథ॒ శ్మశ్రూ॑ణి .
 అథో॑పప॒క్షౌ . తత॒స్తేఽవాం᳚చ ఆయన్ . పరా॑ఽభవన్ . యస్యై॒వం వపం॑తి .
 అవా॑ఙేతి .. 1. 5. 6. 1..

29 అథో॒ పరై॒వ భ॑వతి . అథ॑ దే॒వా ఊ॒ర్ధ్వం పృ॒ష్ఠేభ్యో॑ఽపశ్యన్ . త
 ఉ॑పప॒క్షావగ్రే॑ఽవపంత . అథ॒ శ్మశ్రూ॑ణి . అథ॒ కేశాన్॑ . తత॒స్తే॑ఽభవన్ .
 సు॒వ॒ర్గం లో॒కమా॑యన్ . యస్యై॒వం వపం॑తి . భవ॑త్యా॒త్మనా᳚ . అథో॑ సువ॒ర్గం
 లో॒కమే॑తి .. 1. 5. 6. 2..

30 అథై॒తన్మను॑ర్వ॒ప్త్రే మి॑థు॒నమ॑పశ్యత్ . స శ్మశ్రూ॒ణ్యగ్రే॑ఽవపత .
 అథో॑పప॒క్షౌ . అథ॒ కేశాన్॑ . తతో॒ వై స ప్రాజా॑యత ప్ర॒జయా॑ ప॒శుభిః॑ .
 యస్యై॒వం వపం॑తి . ప్ర ప్ర॒జయా॑ ప॒శుభి॑ర్మిథు॒నైర్జా॑యతే . దే॒వా॒సు॒రాః
 సంయ॑త్తా ఆసన్ . తే సం॑వథ్స॒రే వ్యాయ॑చ్ఛంత . తాందే॒వాశ్చా॑తుర్మా॒స్యైరే॒వాభి
 ప్రాయుం॑జత .. 1. 5. 6. 3..

31 వై॒శ్వ॒దే॒వేన॑ చ॒తురో॑ మా॒సో॑ఽవృంజ॒తేంద్ర॑ రాజానః . తాన్ ఛీ॒ర్॒షన్ని
 చావ॑ర్తయంత॒ పరి॑ చ . వ॒రు॒ణ॒ప్ర॒ఘా॒సైశ్చ॒తురో॑ మా॒సో॑ఽవృంజత॒
 వరు॑ణరాజానః . తాన్ ఛీ॒ర్॒షన్ని చావ॑ర్తయంత॒ పరి॑ చ . సా॒క॒మే॒ధైశ్చ॒తురో॑
 మా॒సో॑ఽవృంజత॒ సోమ॑రాజానః . తాన్ ఛీ॒ర్॒షన్ని చావ॑ర్తయంత॒ పరి॑ చ .
 యా సం॑వథ్స॒ర ఉ॑పజీ॒వాఽఽసీ᳚త్ . తామే॑షామవృంజత . తతో॑ దే॒వా అభ॑వన్ .
 పరాఽసు॑రాః .. 1. 5. 6. 4..

32 య ఏ॒వం వి॒ద్వాగ్శ్చా॑తుర్మా॒స్యైర్యజ॑తే . భ్రాతృ॑వ్యస్యై॒వ మా॒సో వృ॒క్త్వా .
 శీ॒ర్॒షన్ని చ॑ వ॒ర్తయ॑తే॒ పరి॑ చ . యైషా సం॑వథ్స॒ర ఉ॑పజీ॒వా . వృం॒క్తే
 తాం భ్రాతృ॑వ్యస్య . క్షు॒ధాఽస్య॒ భ్రాతృ॑వ్యః॒ పరా॑భవతి . లో॒హి॒తా॒య॒సేన॒
 నివ॑ర్తయతే . యద్వా ఇ॒మామ॒గ్నిరృ॒తావాగ॑తే నివ॒ర్తయ॑తి . ఏ॒తదే॒వైనాꣳ॑
 రూ॒పం కృ॒త్వా నివ॑ర్తయతి . సా తతః॒ శ్వః శ్వో॒ భూయ॑సీ॒ భవం॑త్యేతి .. 1. 5. 6. 5..

33 ప్రజా॑యతే . య ఏ॒వం వి॒ద్వాం ల్లో॑హితాయ॒సేన॑ నివ॒ర్తయ॑తే . ఏ॒తదే॒వ రూ॒పం
 కృ॒త్వా నివ॑ర్తయతే . స తతః॒ శ్వః శ్వో॒ భూయా॒న్భవ॑న్నేతి . ప్రైవ జా॑యతే .
 త్రే॒ణ్యా శ॑ల॒ల్యా నివ॑ర్తయేత . త్రీణి॑త్రీణి॒ వై దే॒వానా॑మృ॒ద్ధాని॑ . త్రీణి॒
 ఛందాꣳ॑సి . త్రీణి॒ సవ॑నాని . త్రయ॑ ఇ॒మే లో॒కాః .. 1. 5. 6. 6..

34 ఋ॒ద్ధ్యామే॒వ తద్వీ॒ర్య॑ ఏ॒షు లో॒కేషు॒ ప్రతి॑తిష్ఠతి .
 యచ్చా॑తుర్మాస్యయా॒జ్యా᳚త్మనో॒ నావ॒ద్యేత్ . దే॒వేభ్య॒ ఆవృ॑శ్చ్యేత .
 చ॒తృ॒షు చ॑తృషు॒ మాసే॑షు॒ నివ॑ర్తయేత . ప॒రోక్ష॑మే॒వ తద్దే॒వేభ్య॑
 ఆ॒త్మనోఽవ॑ద్య॒త్యనా᳚వ్రస్కాయ . దే॒వానాం॒ వా ఏ॒ష ఆనీ॑తః . యశ్చా॑తుర్మాస్యయా॒జీ
 . య ఏ॒వం వి॒ద్వాన్ని చ॑ వ॒ర్తయ॑తే॒ పరి॑ చ . దే॒వతా॑ ఏ॒వాప్యే॑తి . నాస్య॑
 రు॒ద్రః ప్ర॒జాం ప॒శూన॒భి మ॑న్యతే .. 1. 5. 6. 7.. ఏ॒త్యే॒త్య॒యుం॒జ॒తాసు॑రా
 ఏతి లో॒కా మ॑న్యతే .. 6..

35 (మే2ఏల్లగీఏహేళబేకు) ఆయు॑షః ప్రా॒ణꣳ సంత॑ను . ప్రా॒ణాద॑పా॒నꣳ
 సంత॑ను . అ॒పా॒నాద్వ్యా॒నꣳ సంత॑ను . వ్యా॒నాచ్చక్షుః॒ సంత॑ను . చక్షు॑షః॒
 శ్రోత్ర॒ꣳ॒ సంత॑ను . శ్రోత్రా॒న్మనః॒ సంత॑ను . మన॑సో॒ వాచ॒ꣳ॒ సంత॑ను .
 వా॒చ ఆ॒త్మాన॒ꣳ॒ సంత॑ను . ఆ॒త్మనః॑ పృథి॒వీꣳ సంత॑ను . పృ॒థి॒వ్యా
 అం॒తరి॑క్ష॒ꣳ॒ సంత॑ను . అం॒తరి॑క్షా॒ద్దివ॒ꣳ॒ సంత॑ను . దివః॒ సువః॒
 సంత॑ను .. 1. 5. 7. 1.. అం॒తరి॑క్ష॒ꣳ॒ సంత॑ను॒ ద్వే చ॑ .. 7..

(ఇల్లియవరే2ఏగీఏమే2ఏల్లగీఏహేళబేకు)

36 ఇంద్రో॑ దధీ॒చో అ॒స్థభిః॑ . వృ॒త్రాణ్యప్ర॑తిష్కుతః . జ॒ఘాన॑ నవ॒తీర్నవ॑ .
 ఇ॒చ్ఛన్నశ్వ॑స్య॒ యచ్ఛిరః॑ . పర్వ॑తే॒ష్వప॑శ్రితం . తద్వి॑దచ్ఛర్య॒ణావ॑తి
 . అత్రాహ॒ గోరమ॑న్వత . నామ॒ త్వష్టు॑రపీ॒చ్యం᳚ . ఇ॒త్థా చం॒ద్రమ॑సో గృ॒హే .
 ఇంద్ర॒మిద్గా॒థినో॑ బృ॒హత్ .. 1. 5. 8. 1..

37 ఇంద్ర॑మ॒ర్కేభి॑ర॒ర్కిణః॑ . ఇంద్రం॒ వాణీ॑రనూషత . ఇంద్ర॒ ఇద్ధఱ్యోః॒ సచా᳚
 . సంమి॑శ్ల॒ ఆవ॑చో॒ యుజా᳚ . ఇంద్రో॑ వ॒జ్రీ హి॑ర॒ణ్యయః॑ . ఇంద్రో॑ దీ॒ర్ఘాయ॒
 చక్ష॑సే . ఆ సూర్యꣳ॑ రోహయద్ది॒వి . వి గోభి॒రద్రి॑మైరయత్ . ఇంద్ర॒ వాజే॑షు నో
 అవ . స॒హస్ర॑ప్రధనేషు చ .. 1. 5. 8. 2..

38 ఉ॒గ్ర ఉ॒గ్రాభి॑రూ॒తిభిః॑ . తమింద్రం॑ వాజయామసి . మ॒హే వృ॒త్రాయ॒ హంత॑వే .
 స వృషా॑ వృష॒భో భు॑వత్ . ఇంద్రః॒ స దామ॑నే కృ॒తః . ఓజి॑ష్ఠః॒ స బలే॑
 హి॒తః . ద్యు॒మ్నీ శ్లో॒కీ స సౌ॒మ్యః॑ . గి॒రా వజ్రో॒ న సంభృ॑తః . సబ॑లో॒
 అన॑పచ్యుతః . వ॒వ॒క్షురు॒గ్రో అస్తృ॑తః .. 1. 5. 8. 3.. బృ॒హచ్చాస్తృ॑తః .. 8..

39 దే॒వా॒సు॒రాః సంయ॑త్తా ఆసన్ . స ప్ర॒జాప॑తి॒రింద్రం॑ జ్యే॒ష్ఠం పు॒త్రమప॒
 న్య॑ధత్త . నేదే॑న॒మసు॑రా॒ బలీ॑యాꣳ సోఽహన॒న్నితి॑ . ప్ర॒హ్రాదో॑ హ॒
 వై కా॑యాధ॒వః . వి॒రోచ॑న॒గ్గ్॒ స్వం పు॒త్రమప॒ న్య॑ధత్త . నేదే॑నం దే॒వా
 అ॑హన॒న్నితి॑ . తే దే॒వాః ప్ర॒జాప॑తిముపస॒మేత్యో॑చుః . నారా॒జక॑స్య యు॒ద్ధమ॑స్తి
 . ఇంద్ర॒మన్వి॑చ్ఛా॒మేతి॑ . తం య॑జ్ఞక్ర॒తుభి॒రన్వై᳚చ్ఛన్ .. 1. 5. 9. 1..

40 తం య॑జ్ఞక్ర॒తుభి॒ర్నాన్వ॑విందన్ . తమిష్టి॑భి॒రన్వై᳚చ్ఛన్ .
 తమిష్టి॑భి॒రన్వ॑విందన్ . తదిష్టీ॑నామిష్టి॒త్వం . ఏష్ట॑యో హ॒ వై నామ॑ . తా
 ఇష్ట॑య॒ ఇత్యాచ॑క్షతే ప॒రోక్షే॑ణ . ప॒రోక్ష॑ప్రియా ఇవ॒ హి దే॒వాః . తస్మా॑
 ఏ॒తమా᳚గ్నావైష్ణ॒వమేకా॑దశకపాలం దీక్ష॒ణీయం॒ నిర॑వపన్ . తద॑ప॒ద్రుత్యా॑తన్వత
 . తాన్ప॑త్నీసంయా॒జాంత॒ ఉపా॑నయన్ .. 1. 5. 9. 2..

41 తే తదం॑తమే॒వ కృ॒త్వోద॑ద్రవన్ . తే ప్రా॑య॒ణీయ॑మ॒భి స॒మారో॑హన్
 . తద॑ప॒ద్రుత్యా॑తన్వత . తాంఛం॒య్వం॑త॒ ఉపా॑నయన్ . తే తదం॑తమే॒వ
 కృ॒త్వోద॑ద్రవన్ . త ఆ॑తి॒త్థ్యమ॒భి స॒మారో॑హన్ . తద॑ప॒ద్రుత్యా॑తన్వత .
 తానిడాం᳚త॒ ఉపా॑నయన్ . తే తదం॑తమే॒వ కృ॒త్వోద॑ద్రవన్ . తస్మా॑దే॒తా ఏ॒తదం॑తా॒
 ఇష్ట॑యః॒ సంతి॑ష్ఠంతే .. 1. 5. 9. 3..

42 ఏ॒వꣳ హి దే॒వా అకు॑ర్వత . ఇతి॑ దే॒వా అ॑కుర్వత . ఇత్యు॒ వై మ॑ను॒ష్యాః᳚
 కుర్వతే . తే దే॒వా ఊ॑చుః . యద్వా ఇ॒దము॒చ్చైర్య॒జ్ఞేన॒ చరా॑మ . తన్నోఽసు॑రాః
 పా॒ప్మాఽను॑విందంతి . ఉ॒పా॒ꣳ॒శూ॑ప॒సదా॑ చరామ . తథా॒ నోఽసు॑రాః
 పా॒ప్మా నాను॑వేథ్స్యం॒తీతి॑ . త ఉ॑పా॒ꣳ॒శూ॑ప॒సద॑మతన్వత . తి॒స్ర ఏ॒వ
 సా॑మిధే॒నీర॒నూచ్య॑ .. 1. 5. 9. 4..

43 స్రు॒వేణా॑ఘా॒రమా॒ఘార్య॑ . తి॒స్రః పరా॑చీ॒రాహు॑తీర్హు॒త్వా . స్రు॒వేణో॑ప॒సదం॑
 జుహ॒వాంచ॑క్రుః . ఉ॒గ్రం వచో॒ అపా॑వధీం త్వే॒షం వచో॒ అపా॑వధీ॒గ్॒ స్వాహేతి॑ .
 అ॒శ॒న॒యా॒పి॒పా॒సే హ॒ వా ఉ॒గ్రం వచః॑ . ఏన॑శ్చ॒ వైర॑హత్యం చ త్వే॒షం
 వచః॑ . ఏ॒తꣳ హ॒ వావ తచ్చ॑తుర్ధా విహి॒తం పా॒ప్మానం॑ దే॒వా అప॑జఘ్నిరే
 . తథో॑ ఏ॒వైతదే॑వం॒ విద్యజ॑మానః . తి॒స్ర ఏ॒వ సా॑మిధే॒నీర॒నూచ్య॑ .
 స్రు॒వేణా॑ఘా॒రమా॒ఘార్య॑ .. 1. 5. 9. 5..

44 తి॒స్రః పరా॑చీ॒రాహు॑తీర్హు॒త్వా . స్రు॒వేణో॑ప॒సదం॑ జుహోతి . ఉ॒గ్రం వచో॒
 అపా॑వధీం త్వే॒షం వచో॒ అపా॑వధీ॒గ్॒ స్వాహేతి॑ . అ॒శ॒న॒యా॒పి॒పా॒సే హ॒
 వా ఉ॒గ్రం వచః॑ . ఏన॑శ్చ॒ వైర॑హత్యం చ త్వే॒షం వచః॑ . ఏ॒తమే॒వ
 తచ్చ॑తుర్ధా విహి॒తం పా॒ప్మానం॒ యజ॑మా॒నోఽప॑హతే . తే॑ఽభి॒నీయై॒వాహః॑
 ప॒శుమాఽల॑భంత . అహ్న॑ ఏ॒వ తద్దే॒వా అవ॑ర్తిం పా॒ప్మానం॑ మృ॒త్యుమప॑జఘ్నిరే .
 తేనా॑భి॒నీయే॑వ॒ రాత్రేః॒ ప్రాచ॑రన్ . రాత్రి॑యా ఏ॒వ తద్దే॒వా అవ॑ర్తిం పా॒ప్మానం॑
 మృ॒త్యుమప॑జఘ్నిరే .. 1. 5. 9. 6..

45 తస్మా॑దభి॒నీయై॒వాహః॑ ప॒శుమాల॑భేత . అహ్న॑ ఏ॒వ తద్యజ॑మా॒నోఽవ॑ర్తిం
 పా॒ప్మానం॒ భ్రాతృ॑వ్యా॒నప॑నుదతే . తేనా॑భి॒నీయే॑వ॒ రాత్రేః॒ ప్రచ॑రేత్ .
 రాత్రి॑యా ఏ॒వ తద్యజ॑మా॒నోఽవ॑ర్తిం పా॒ప్మానం॒ భ్రాతృ॑వ్యా॒నప॑నుదతే .
 స ఏ॒ష ఉ॑పవస॒థీయేఽహం॑ద్విదేవ॒త్యః॑ ప॒శురాల॑భ్యతే . ద్వ॒యం వా
 అ॒స్మిం ల్లో॒కే యజ॑మానః . అస్థి॑ చ మా॒ꣳ॒సం చ॑ . అస్థి॑ చై॒వ తేన॑
 మా॒ꣳ॒సం చ॒ యజ॑మానః॒ స2ꣳస్కు॑రుతే . తా వా ఏ॒తాః పంచ॑ దే॒వతాః᳚ .
 అ॒గ్నీషోమా॑వ॒గ్నిర్మి॒త్రావరు॑ణౌ .. 1. 5. 9. 7..

46 పం॒చ॒పం॒చీ వై యజ॑మానః . త్వఙ్మా॒ꣳ॒ స2ꣳ స్నావాఽస్థి॑
 మ॒జ్జా . ఏ॒తమే॒వ తత్పం॑చధా విహి॒తమా॒త్మానం॑ వరుణపా॒శాన్ముం॑చతి
 . భే॒ష॒జతా॑యై నిర్వరుణ॒త్వాయ॑ . తꣳ స॒ప్తభి॒శ్ఛందో॑భిః
 ప్రా॒తర॑హ్వయన్ . తస్మా᳚థ్స॒ప్త చ॑తురుత్త॒రాణి॒ ఛందాꣳ॑సి
 ప్రాతరనువా॒కేఽనూ᳚చ్యంతే . తమే॒తయో॑పస॒మేత్యోపా॑సీదన్ . ఉపా᳚స్మై గాయతా
 నర॒ ఇతి॑ . తస్మా॑దే॒తయా॑ బహిష్పవమా॒న ఉ॑ప॒సద్యః॑ .. 1. 5. 9. 8..

 ఐ॒చ్ఛ॒న్న॒న॒య॒గ్గ్॒స్తి॒ష్ఠం॒తే॒ఽనూచ్యా॒నూచ్య॑ స్రు॒వేణా॑ఘా॒రమా॒ఘార్య॒
 రాత్రి॑యా ఏ॒వ తద్దే॒వా అవ॑ర్తిం పా॒ప్మానం॑ మృ॒త్యుమప॑జఘ్నిరే మి॒త్రావరు॑ణౌ॒
 నవ॑ చ .. 9.. దే॒వా యజ॑మానో దే॒వా దే॒వా యజ॑మానో॒ యజ॑మానోఽలభంత॒
 ప్రాచ॑రంల్లభేత॒ ప్రచ॑రే॒తాల॑భం॒తాల॑భేత మృ॒త్యుమప॑జఘ్నిరే॒
 భ్రాతృ॑వ్యాన్ ..

47 స స॑ము॒ద్ర ఉ॑త్తర॒తః ప్రాజ్వ॑లద్భూమ్యం॒తేన॑ . ఏ॒ష వావ స స॑ము॒ద్రః .
 యచ్చాత్వా॑లః . ఏ॒ష ఉ॑ వే॒వ స భూ᳚మ్యం॒తః . యద్వే᳚ద్యం॒తః . తదే॒తత్త్రి॑శ॒లం
 త్రి॑పూరు॒షం . తస్మా॒త్తం త్రి॑విత॒స్తం ఖ॑నంతి . స సు॑వర్ణరజ॒తాభ్యాం᳚
 కు॒శీభ్యాం॒ పరి॑గృహీత ఆసీత్ . తం యద॒స్యా అధ్య॒జన॑యన్ . తస్మా॑దాది॒త్యః .. 1. 5. 10. 1..

48 అథ॒ యథ్సు॑వర్ణరజ॒తాభ్యాం᳚ కు॒శీభ్యాం॒ పరి॑గృహీత॒ ఆసీ᳚త్ . సాఽస్య॑
 కౌశి॒కతా᳚ . తం త్రి॒వృతా॒ఽభి ప్రాస్తు॑వత . తం త్రి॒వృతాఽఽద॑దత .
 తం త్రి॒వృతాఽఽహ॑రన్ . యావ॑తీ త్రి॒వృతో॒ మాత్రా᳚ . తం పం॑చద॒శేనా॒భి
 ప్రాస్తు॑వత . తం పం॑చద॒శేనాద॑దత . తం పం॑చద॒శేనాహ॑రన్ . యావ॑తీ
 పంచద॒శస్య॒ మాత్రా᳚ .. 1. 5. 10. 2..

49 తꣳ స॑ప్తద॒శేనా॒భి ప్రాస్తు॑వత . తꣳ స॑ప్తద॒శేనాద॑దత
 . తꣳ స॑ప్తద॒శేనాహ॑రన్ . యావ॑తీ సప్తద॒శస్య॒ మాత్రా᳚ . తస్య॑
 సప్తద॒శేన॑ హ్రి॒యమా॑ణస్య॒ తేజో॒ హరో॑ఽపతత్ . తమే॑కవి॒ꣳ॒శేనా॒భి
 ప్రాస్తు॑వత . తమే॑కవి॒ꣳ॒శేనాద॑దత . తమే॑కవి॒ꣳ॒శేనాహ॑రన్ .
 యావ॑త్యేకవి॒ꣳ॒శస్య॒ మాత్రా᳚ . తే యత్త్రి॒వృతా᳚ స్తు॒వతే᳚ .. 1. 5. 10. 3..

50 త్రి॒వృతై॒వ తద్యజ॑మాన॒మాద॑దతే . తం త్రి॒వృతై॒వ హ॑రంతి . యావ॑తీ
 త్రి॒వృతో॒ మాత్రా᳚ . అ॒గ్నిర్వై త్రి॒వృత్ . యావ॒ద్వా అ॒గ్నేర్దహ॑తో ధూ॒మ ఉ॒దేత్యాను॒
 వ్యేతి॑ . తావ॑తీ త్రి॒వృతో॒ మాత్రా᳚ . అ॒గ్నేరే॒వైనం॒ తత్ . మాత్రా॒ꣳ॒ సాయు॑జ్యꣳ
 సలో॒కతాం᳚ గమయంతి . అథ॒ యత్పం॑చద॒శేన॑ స్తు॒వతే᳚ . పం॒చ॒ద॒శేనై॒వ
 తద్యజ॑మాన॒మాద॑దతే .. 1. 5. 10. 4..

51 తం పం॑చద॒శేనై॒వ హ॑రంతి . యావ॑తీ పంచద॒శస్య॒ మాత్రా᳚ .
 చం॒ద్రమా॒ వై పం॑చద॒శః . ఏ॒ష హి పం॑చద॒శ్యామ॑పక్షీ॒యతే᳚ .
 పం॒చ॒ద॒శ్యామా॑పూ॒ర్యతే᳚ . చం॒ద్రమ॑స ఏ॒వైనం॒ తత్ . మాత్రా॒ꣳ॒
 సాయు॑జ్యꣳ సలో॒కతాం᳚ గమయంతి . అథ॒ యథ్స॑ప్తద॒శేన॑ స్తు॒వతే᳚ .
 స॒ప్త॒ద॒శేనై॒వ తద్యజ॑మాన॒మాద॑దతే . తꣳ స॑ప్తద॒శేనై॒వ హ॑రంతి ..

 1. 5. 10. 5..

52 యావ॑తీ సప్తద॒శస్య॒ మాత్రా᳚ . ప్ర॒జాప॑తి॒ర్వై స॑ప్తద॒శః .
 ప్ర॒జాప॑తేరే॒వైనం॒ తత్ . మాత్రా॒ꣳ॒ సాయు॑జ్యꣳ సలో॒కతాం᳚ గమయంతి . అథ॒
 యదే॑కవి॒ꣳ॒శేన॑ స్తు॒వతే᳚ . ఏ॒క॒వి॒ꣳ॒శేనై॒వ తద్యజ॑మాన॒మాద॑దతే
 . తమే॑కవి॒ꣳ॒శేనై॒వ హ॑రంతి . యావ॑త్యేకవి॒ꣳ॒శస్య॒ మాత్రా᳚ . అ॒సౌ
 వా ఆ॑ది॒త్య ఏ॑కవి॒ꣳ॒శః . ఆ॒ది॒త్యస్యై॒వైనం॒ తత్ .. 1. 5. 10. 6..

53 మాత్రా॒ꣳ॒ సాయు॑జ్యꣳ సలో॒కతాం᳚ గమయంతి . తే కు॒శ్యౌ᳚ . వ్య॑ఘ్నన్ .
 తే అ॑హోరా॒త్రే అ॑భవతాం . అహ॑రే॒వ సు॒వర్ణా॑ఽభవత్ . ర॒జ॒తా రాత్రిః॑ .
 స యదా॑ది॒త్య ఉ॒దేతి॑ . ఏ॒తామే॒వ తథ్సు॒వర్ణాం᳚ కు॒శీమను॒ సమే॑తి . అథ॒
 యద॑స్త॒మేతి॑ . ఏ॒తామే॒వ తద్ర॑జ॒తాం కు॒శీమను॒ సంవి॑శతి . ప్ర॒హ్రాదో॑ హ॒
 వై కా॑యాధ॒వః . వి॒రోచ॑న॒గ్గ్॒ స్వం పు॒త్రముదా᳚స్యత్ . స ప్ర॑ద॒రో॑ఽభవత్ .
 తస్మా᳚త్ప్రద॒రాదు॑ద॒కం నాచా॑మేత్ .. 1. 5. 10. 7.. ఆ॒ది॒త్యః పం॑చద॒శస్య॒
 మాత్రా᳚ స్తు॒వతే॑ పంచద॒శేనై॒వ తద్యజ॑మాన॒మాద॑దతే సప్తద॒శేనై॒వ
 హ॑రంత్యాది॒త్యస్యై॒వైనం॒ తద్వి॑శతి చ॒త్వారి॑ చ .. 10..

54 యే వై చ॒త్వారః॒ స్తోమాః᳚ . కృ॒తం తత్ . అథ॒ యే పంచ॑ . కలిః॒ సః .
 తస్మా॒చ్చతు॑ష్టోమః . తచ్చతు॑ష్టోమస్య చతుష్టోమ॒త్వం . తదా॑హుః . క॒త॒మాని॒
 తాని॒ జ్యోతీꣳ॑షి . య ఏ॒తస్య॒ స్తోమా॒ ఇతి॑ . త్రి॒వృత్పం॑చద॒శః స॑ప్తద॒శ
 ఏ॑కవి॒ꣳ॒శః .. 1. 5. 11. 1..

55 ఏ॒తాని॒ వావ తాని॒ జ్యోతీꣳ॑షి . య ఏ॒తస్య॒ స్తోమాః᳚ . సో᳚ఽబ్రవీత్ .
 స॒ప్త॒ద॒శేన॑ హ్రి॒యమా॑ణో॒ వ్య॑లేశిషి . భి॒షజ్య॑త॒మేతి॑ . తమ॒శ్వినౌ॑
 ధా॒నాభి॑రభిషజ్యతాం . పూ॒షా క॑రం॒భేణ॑ . భార॑తీ పరివా॒పేణ॑ .
 మి॒త్రావరు॑ణౌ పయ॒స్య॑యా . తదా॑హుః .. 1. 5. 11. 2..

56 యద॒శ్విభ్యాం᳚ ధా॒నాః . పూ॒ష్ణః క॑రం॒భః . భార॑త్యై
 పరివా॒పః . మి॒త్రావరు॑ణయోః పయ॒స్యాఽథ॑ . కస్మా॑దే॒తేషాꣳ॑
 హ॒విషా॒మింద్ర॑మే॒వ య॑జం॒తీతి॑ . ఏ॒తా హ్యే॑నం దే॒వతా॒ ఇతి॑ బ్రూయాత్ .
 ఏ॒తైర్హ॒విర్భి॒రభి॑షజ్య॒గ్గ్॒స్తస్మా॒దితి॑ . తం వస॑వో॒ఽష్టాక॑పాలేన
 ప్రాతఃసవ॒నే॑ఽభిషజ్యన్ . రు॒ద్రా ఏకా॑దశకపాలేన॒ మాధ్యం॑దినే॒ సవ॑నే . విశ్వే॑
 దే॒వా ద్వాద॑శకపాలేన తృతీయసవ॒నే .. 1. 5. 11. 3..

57 స యద॒ష్టాక॑పాలాన్ప్రాతఃసవ॒నే కు॒ర్యాత్ . ఏకా॑దశ కపాలా॒న్మాధ్యం॑దినే॒
 సవ॑నే . ద్వాద॑శకపాలాగ్స్తృతీయసవ॒నే . విలో॑మ॒ తద్య॒జ్ఞస్య॑ క్రియేత .
 ఏకా॑దశకపాలానే॒వ ప్రా॑తఃసవ॒నే కు॑ర్యాత్ . ఏకా॑దశకపాలా॒న్మాధ్యం॑దినే॒ సవ॑నే .
 ఏకా॑దశకపాలాగ్స్తృతీయసవ॒నే . య॒జ్ఞస్య॑ సలోమ॒త్వాయ॑ . తదా॑హుః . యద్వసూ॑నాం
 ప్రాతఃసవ॒నం . రు॒ద్రాణాం॒ మాధ్యం॑దిన॒ꣳ॒ సవ॑నం . విశ్వే॑షాం దే॒వానాం᳚
 తృతీయసవ॒నం . అథ॒ కస్మా॑దే॒తేషాꣳ॑ హ॒విషా॒మింద్ర॑మే॒వ య॑జం॒తీతి॑ .
 ఏ॒తా హ్యే॑నం దే॒వతా॒ ఇతి॑ బ్రూయాత్ . ఏ॒తైర్హ॒విర్భి॒రభి॑షజ్య॒గ్గ్॒స్తస్మా॒దితి॑
 .. 1. 5. 11. 4.. ఏ॒క॒వి॒ꣳ॒శ ఆ॑హుస్తృతీయసవ॒నే ప్రా॑తః సవ॒నం పంచ॑
 చ .. 11..

58 తస్యా వా॑చోఽవపా॒దాద॑బిభయుః . తమే॒తేషు॑ స॒ప్తసు॒ ఛందః॑స్వశ్రయన్
 . యదశ్ర॑యన్ . తచ్ఛ్రా॑యం॒తీయ॑స్య శ్రాయంతీయ॒త్వం . యదవా॑రయన్ .
 తద్వా॑రవం॒తీయ॑స్య వారవంతీయ॒త్వం . తస్యా వా॑చ ఏ॒వావ॑పా॒దాద॑బిభయుః .
 తస్మా॑ ఏ॒తాని॑ స॒ప్త చ॑తురుత్త॒రాణి॒ ఛందా॒గ్॒స్యుపా॑దధుః . తేషా॒మతి॒
 త్రీణ్య॑రిచ్యంత . న త్రీణ్యుద॑భవన్ .. 1. 5. 12. 1..

59 స బృ॑హ॒తీమే॒వాస్పృ॑శత్ . ద్వాభ్యా॑మ॒క్షరా᳚భ్యాం . అ॒హో॒రా॒త్రాభ్యా॑మే॒వ
 . తదా॑హుః . క॒త॒మా సా దే॒వాక్ష॑రా బృహ॒తీ . యస్యాం॒ తత్ప్ర॒త్యతి॑ష్ఠత్ .
 ద్వాద॑శ పౌర్ణమా॒స్యః॑ . ద్వాద॒శాష్ట॑కాః . ద్వాద॑శామావా॒స్యాః᳚ . ఏ॒షా వావ సా
 దే॒వాక్ష॑రా బృహ॒తీ .. 1. 5. 12. 2..

60 యస్యాం॒ తత్ప్ర॒త్యతి॑ష్ఠ॒దితి॑ . యాని॑ చ॒ ఛందాగ్॑స్య॒త్యరి॑చ్యంత . యాని॑
 చ॒ నోదభ॑వన్ . తాని॒ నిర్వీ᳚ర్యాణి హీ॒నాన్య॑మన్యంత . సాఽబ్ర॑వీద్బృహ॒తీ . మామే॒వ
 భూ॒త్వా . మాముప॒ స2ꣳశ్ర॑య॒తేతి॑ . చ॒తుర్భి॑ర॒క్షరై॑రను॒ష్టుగ్బృ॑హ॒తీం
 నోద॑భవత్ . చ॒తుర్భి॑ర॒క్షరైః᳚ పం॒క్తిర్బృ॑హ॒తీమత్య॑రిచ్యత .
 తస్యా॑మే॒తాని॑ చ॒త్వార్య॒క్షరా᳚ణ్యప॒చ్ఛిద్యా॑దధాత్ .. 1. 5. 12. 3..

61 తే బృ॑హ॒తీ ఏ॒వ భూ॒త్వా . బృ॒హ॒తీముప॒ సమ॑శ్రయతాం
 . అ॒ష్టా॒భిర॒క్షరై॑రు॒ష్ణిగ్బృ॑హ॒తీం నోద॑భవత్
 . అ॒ష్టా॒భిర॒క్షరై᳚స్త్రి॒ష్టుగ్ బృ॑హ॒తీమత్య॑రిచ్యత .
 తస్యా॑మే॒తాన్య॒ష్టావ॒క్షరా᳚ణ్యప॒చ్ఛిద్యా॑దధాత్ . తే బృ॑హ॒తీ ఏ॒వ భూ॒త్వా .
 బృ॒హ॒తీముప॒ సమ॑శ్రయతాం . ద్వా॒ద॒శభి॑ర॒క్షరై᳚ర్గాయ॒త్రీ బృ॑హ॒తీం
 నోద॑భవత్ . ద్వా॒ద॒శభి॑ర॒క్షరై॒ర్జగ॑తీ బృహ॒తీమత్య॑రిచ్యత .
 తస్యా॑మే॒తాని॒ ద్వాద॑శా॒క్షరా᳚ణ్యప॒చ్ఛిద్యా॑దధాత్ .. 1. 5. 12. 4..

62 తే బృ॑హ॒తీ ఏ॒వ భూ॒త్వా . బృ॒హ॒తీముప॒ సమ॑శ్రయతాం
 . సో᳚ఽబ్రవీత్ప్ర॒జాప॑తిః . ఛందాꣳ॑సి॒ రథో॑ మే భవత .
 యు॒ష్మాభి॑ర॒హమే॒తమధ్వా॑న॒మను॒ సంచ॑రా॒ణీతి॑ . తస్య॑ గాయ॒త్రీ
 చ॒ జగ॑తీ చ ప॒క్షావ॑భవతాం . ఉ॒ష్ణిక్చ॑ త్రి॒ష్టుప్చ॒ ప్రష్ట్యౌ᳚
 . అ॒ను॒ష్టుప్చ॑ పం॒క్తిశ్చ॒ ధుర్యౌ᳚ . బృ॒హ॒త్యే॑వోద్ధిర॑భవత్ . స
 ఏ॒తం ఛం॑దోర॒థమా॒స్థాయ॑ . ఏ॒తమధ్వా॑న॒మను॒ సమ॑చరత్ . ఏ॒తꣳ
 హ॒ వై ఛం॑దోర॒థమా॒స్థాయ॑ . ఏ॒తమధ్వా॑న॒మను॒ సంచ॑రతి . యేనై॒ష
 ఏ॒తథ్సం॒చర॑తి . య ఏ॒వం వి॒ద్వాంథ్సోమే॑న॒ యజ॑తే . య ఉ॑ చైనమే॒వం
 వేద॑ .. 1. 5. 12. 5.. అ॒భ॒వ॒న్వావ సా దే॒వాక్ష॑రా బృహ॒త్య॑దధా॒ద్
 ద్వాద॑శా॒క్షరా᳚ణ్యప॒ చ్ఛిద్యా॑దధాదా॒ స్థాయ॒ షట్చ॑ .. 12..

 అ॒గ్నేః కృత్తి॑కా॒ యత్పుణ్యం॑ దే॒వస్య॑ సవి॒తుర్బ్ర॑హ్మవా॒దినః॒ కత్యృ॒తమే॒వ
దే॒వా వా ఆయు॑షః ప్రా॒ణమింద్రో॑ దధీ॒చో దే॑వాసు॒రాః స ప్ర॒జాప॑తిః॒ స స॑ము॒ద్రో
యే వై చ॒త్వార॒స్తస్యావా॑చో॒ ద్వాద॑శ .. 12..

 అ॒గ్నేః కృత్తి॑కా దేవగృ॒హా ఋ॒తమే॒వ వై᳚శ్వదే॒వేన॒ తే తదం॑తం॒ తం
పం॑చద॒శేన॒ తే బృ॑హ॒తీ ఏ॒వ ద్విష॑ష్టిః .. 62..

 అ॒గ్నేః కృత్తి॑కా॒ య ఉ॑చైనమే॒వం వేద॑ ..

ప్రథమాష్టకే షష్ఠః ప్రపాఠకః 6

1 అను॑మత్యై పురో॒డాశ॑మ॒ష్టాక॑పాలం॒ నిర్వ॑పతి . యే ప్ర॒త్యంచః॒ శమ్యా॑యా
   అవ॒శీయం॑తే . తన్నైర్॑ఋ॒తమేక॑కపాలం . ఇ॒యం వా అను॑మతిః . ఇ॒యం నిరృ॑తిః
   . నై॒ర్॒ఋ॒తేన॒ పూర్వే॑ణ॒ ప్రచ॑రతి . పా॒ప్మాన॑మే॒వ నిరృ॑తిం॒ పూర్వాం᳚
   ని॒రవ॑దయతే . ఏక॑కపాలో భవతి . ఏ॒క॒ధైవ నిరృ॑తిం ని॒రవ॑దయతే .
   యదహు॑త్వా॒ గార్హ॑పత్య ఈ॒యుః .. 1. 6. 1. 1..

2 రు॒ద్రో భూ॒త్వాఽగ్నిర॑నూ॒త్థాయ॑ . అ॒ధ్వ॒ర్యుం చ॒ యజ॑మానం చ హన్యాత్
   . వీహి॒ స్వాహాఽఽహు॑తిం జుషా॒ణ ఇత్యా॑హ . ఆహు॑త్యై॒వైనꣳ॑ శమయతి .
   నార్తి॒మార్చ్ఛ॑త్యధ్వ॒ర్యుర్న యజ॑మానః . ఏ॒కో॒ల్ము॒కేన॑ యంతి . తద్ధి నిరృ॑త్యై
   భాగ॒ధేయం᳚ . ఇ॒మాం దిశం॑ యంతి . ఏ॒షా వై నిరృ॑త్యై॒ దిక్ . స్వాయా॑మే॒వ
   ది॒శి నిరృ॑తిం ని॒రవ॑దయతే .. 1. 6. 1. 2..

3 స్వకృ॑త॒ ఇరి॑ణే జుహోతి ప్రద॒రే వా᳚ . ఏ॒తద్వై నిరృ॑త్యా ఆ॒యత॑నం . స్వ
   ఏ॒వాయత॑నే॒ నిరృ॑తిం ని॒రవ॑దయతే . ఏ॒ష తే॑ నిరృతే భా॒గ ఇత్యా॑హ .
   నిర్ది॑శత్యే॒వైనాం᳚ . భూతే॑ హ॒విష్మ॑త్య॒సీత్యా॑హ . భూతి॑మే॒వోపావ॑ర్తతే .
   ముం॒చేమమꣳహ॑స॒ ఇత్యా॑హ . అꣳహ॑స ఏ॒వైనం॑ ముంచతి . అం॒గు॒ష్ఠాభ్యాం᳚
   జుహోతి .. 1. 6. 1. 3..

4 అం॒త॒త ఏ॒వ నిరృ॑తిం ని॒రవ॑దయతే . కృ॒ష్ణం వాసః॑ కృ॒ష్ణతూ॑షం॒
   దక్షి॑ణా . ఏ॒తద్వై నిరృ॑త్యై రూ॒పం . రూ॒పేణై॒వ నిరృ॑తిం ని॒రవ॑దయతే .
   అప్ర॑తీక్ష॒మాయం॑తి . నిరృ॑త్యా అం॒తర్హి॑త్యై . స్వాహా॒ నమో॒ య ఇ॒దం చ॒కారేతి॒
   పున॒రేత్య॒ గార్హ॑పత్యే జుహోతి . ఆహు॑త్యై॒వ న॑మ॒స్యంతో॒ గార్హ॑పత్యము॒పావ॑ర్తంతే
   . ఆ॒ను॒మ॒తేన॒ ప్రచ॑రతి . ఇ॒యం వా అను॑మతిః .. 1. 6. 1. 4..

5 ఇ॒యమే॒వాస్మై॑ రా॒జ్యమను॑ మన్యతే . ధే॒నుర్దక్షి॑ణా . ఇ॒మామే॒వ ధే॒నుం కు॑రుతే .
   ఆ॒ది॒త్యం చ॒రుం నిర్వ॑పతి . ఉ॒భయీ᳚ష్వే॒వ ప్ర॒జాస్వ॒భిషి॑చ్యతే . దైవీ॑షు
   చ॒ మాను॑షీషు చ . వరో॒ దక్షి॑ణా . వరో॒ హి రా॒జ్యꣳ సమృ॑ద్ధ్యై .
   ఆ॒గ్నా॒వై॒ష్ణ॒వమేకా॑దశకపాలం॒ నిర్వ॑పతి . అ॒గ్నిః సర్వా॑ దే॒వతాః᳚ .. 1. 6. 1. 5..

6 విష్ణు॑ర్య॒జ్ఞః . దే॒వతా᳚శ్చై॒వ య॒జ్ఞం చావ॑రుంధే . వా॒మ॒నో వ॒హీ
   దక్షి॑ణా . యద్వ॒హీ . తేనా᳚గ్నే॒యః . యద్వా॑మ॒నః . తేన॑ వైష్ణ॒వః సమృ॑ద్ధ్యై
   . అ॒గ్నీ॒షో॒మీయ॒మేకా॑దశకపాలం॒ నిర్వ॑పతి . అ॒గ్నీషోమా᳚భ్యాం॒ వా ఇంద్రో॑
   వృ॒త్రమ॑హ॒న్నితి॑ . యద॑గ్నీషో॒మీయ॒మేకా॑దశకపాలం ని॒ర్వప॑తి .. 1. 6. 1. 6..

7 వార్త్ర॑ఘ్నమే॒వ విజి॑త్యై . హిర॑ణ్యం॒ దక్షి॑ణా॒ సమృ॑ద్ధ్యై . ఇంద్రో॑
   వృ॒త్రꣳ హ॒త్వా . దే॒వతా॑భిశ్చేంద్రి॒యేణ॑ చ॒ వ్యా᳚ర్ధ్యత .
   స ఏ॒తమైం᳚ద్రా॒గ్నమేకా॑దశకపాలమపశ్యత్ . తన్నిర॑వపత్ . తేన॒ వై స
   దే॒వతా᳚శ్చేంద్రి॒యం చావా॑రుంధ . యదైం᳚ద్రా॒గ్నమేకా॑దశకపాలం ని॒ర్వప॑తి .
   దే॒వతా᳚శ్చై॒వ తేనేం᳚ద్రి॒యం చ॒ యజ॑మా॒నోఽవ॑రుంధే . ఋ॒ష॒భో వ॒హీ
   దక్షి॑ణా .. 1. 6. 1. 7..

8 యద్వ॒హీ . తేనా᳚గ్నే॒యః . యదృ॑ష॒భః . తేనైం॒ద్రః సమృ॑ద్ధ్యై .
   ఆ॒గ్నే॒యమ॒ష్టాక॑పాలం॒ నిర్వ॑పతి . ఐం॒ద్రం దధి॑ . యదా᳚గ్నే॒యో భవ॑తి .
   అ॒గ్నిర్వై య॑జ్ఞము॒ఖం . య॒జ్ఞ॒ము॒ఖమే॒వర్ద్ధిం॑ పు॒రాస్తా᳚ద్ధత్తే . యదైం॒ద్రం
   దధి॑ .. 1. 6. 1. 8..

9 ఇం॒ద్రి॒యమే॒వావ॑రుంధే . ఋ॒ష॒భో వ॒హీ దక్షి॑ణా . యద్వ॒హీ .
   తేనా᳚గ్నే॒యః . యదృ॑ష॒భః . తేనైం॒ద్రః సమృ॑ద్ధ్యై . యావ॑తీ॒ర్వై ప్ర॒జా
   ఓష॑ధీనా॒మహు॑తానా॒మాశ్నన్॑ . తాః పరా॑ఽభవన్ . ఆ॒గ్ర॒య॒ణం భ॑వతి
   హు॒తాద్యా॑య . యజ॑మాన॒స్యాప॑రాభావాయ .. 1. 6. 1. 9..

10 దే॒వా వా ఓష॑ధీష్వా॒జిమ॑యుః . తా ఇం॑ద్రా॒గ్నీ ఉద॑జయతాం . తావే॒తమైం᳚ద్రా॒గ్నం
   ద్వాద॑శకపాలం॒ నిర॑వృణాతాం . యదైం᳚ద్రా॒గ్నో భవ॒త్యుజ్జి॑త్యై . ద్వాద॑శకపాలో
   భవతి . ద్వాద॑శ॒ మాసాః᳚ సంవథ్స॒రః . సం॒వ॒థ్స॒రేణై॒వాస్మా॒ అన్న॒మవ॑రుంధే
   . వై॒శ్వ॒దే॒వశ్చ॒రుర్భ॑వతి . వై॒శ్వ॒దే॒వం వా అన్నం᳚ . అన్న॑మే॒వాస్మై᳚
   స్వదయతి .. 1. 6. 1. 10..

11 ప్ర॒థ॒మ॒జో వ॒థ్సో దక్షి॑ణా॒ సమృ॑ద్ధ్యై . సౌ॒మ్య2ꣳ శ్యా॑మా॒కం చ॒రుం
 నిర్వ॑పతి . సోమో॒ వా అ॑కృష్టప॒చ్యస్య॒ రాజా᳚ . అ॒కృ॒ష్ట॒ప॒చ్యమే॒వాస్మై᳚
 స్వదయతి . వాసో॒ దక్షి॑ణా . సౌ॒మ్యꣳ హి దే॒వత॑యా॒ వాసః॒ సమృ॑ద్ధ్యై .
 సర॑స్వత్యై చ॒రుం నిర్వ॑పతి . సర॑స్వతే చ॒రుం . మి॒థు॒నమే॒వావ॑రుంధే .
 మి॒థు॒నౌ గావౌ॒ దక్షి॑ణా॒ సమృ॑ద్ధ్యై . ఏతి॒ వా ఏ॒ష య॑జ్ఞము॒ఖాదృద్ధ్యాః᳚ .
 యో᳚ఽగ్నేర్దే॒వతా॑యా॒ ఏతి॑ . అ॒ష్టావే॒తాని॑ హ॒వీꣳషి॑ భవంతి . అ॒ష్టాక్ష॑రా
 గాయ॒త్రీ . గా॒య॒త్రో᳚ఽగ్నిః . తేనై॒వ య॑జ్ఞము॒ఖాదృద్ధ్యా॑ అ॒గ్నేర్దే॒వతా॑యై॒
 నైతి॑ .. 1. 6. 1. 11.. ఈ॒యుర్ని॒రవ॑దయతేఽఙ్గు॒ష్ఠాభ్యాం᳚ జుహో॒త్యను॑మతిర్దే॒వతా॑
 ని॒ర్వప॑తి వ॒హీ దక్షి॑ణా॒ యదైం॒ద్రం దధ్యప॑రాభావాయ స్వదయతి॒ గావౌ॒
 దక్షి॑ణా॒ సమృ॑ద్ధ్యై॒ షట్చ॑ .. 1..

12 వై॒శ్వ॒దే॒వేన॒ వై ప్ర॒జాప॑తిః ప్ర॒జా అ॑సృజత . తాః సృ॒ష్టా న ప్రాజా॑యంత .
 సో᳚ఽగ్నిర॑కామయత . అ॒హమి॒మాః ప్రజ॑నయేయ॒మితి॑ . స ప్ర॒జాప॑తయే॒ శుచ॑మదధాత్
 . సో॑ఽశోచత్ప్ర॒జామి॒చ్ఛమా॑నః . తస్మా॒ద్యం చ॑ ప్ర॒జా భు॒నక్తి॒ యం చ॒ న .
 తావు॒భౌ శో॑చతః ప్ర॒జామి॒చ్ఛమా॑నౌ . తాస్వ॒గ్నిమప్య॑సృజత్ . తా అ॒గ్నిరధ్యై᳚త్
 .. 1. 6. 2. 12..

13 సోమో॒ రేతో॑ఽదధాత్ . స॒వి॒తా ప్రాజ॑నయత్ . సర॑స్వతీ॒ వాచ॑మదధాత్ .
 పూ॒షాఽపో॑షయత్ . తే వా ఏ॒తే త్రిః సం॑వథ్స॒రస్య॒ ప్రయు॑జ్యంతే . యే దే॒వాః
 పుష్టి॑పతయః . సం॒వ॒థ్స॒రో వై ప్ర॒జాప॑తిః . సం॒వ॒థ్స॒రేణై॒వాస్మై᳚ ప్ర॒జాః
 ప్రాజ॑నయత్ . తాః ప్ర॒జా జా॒తా మ॒రుతో᳚ఽఘ్నన్ . అ॒స్మానపి॒ న ప్రాయు॑క్ష॒తేతి॑ ..

 1. 6. 2. 13..

14 స ఏ॒తం ప్ర॒జాప॑తిర్మారు॒తꣳ స॒ప్తక॑పాలమపశ్యత్ . తం నిర॑వపత్ . తతో॒
 వై ప్ర॒జాభ్యో॑ఽకల్పత . యన్మా॑రు॒తో ని॑రు॒ప్యతే᳚ . య॒జ్ఞస్య॒ క్లృప్త్యై᳚
 . ప్ర॒జానా॒మఘా॑తాయ . స॒ప్తక॑పాలో భవతి . స॒ప్త గ॑ణా॒ వై మ॒రుతః॑ .
 గ॒ణ॒శ ఏ॒వాస్మై॒ విశం॑ కల్పయతి . స ప్ర॒జాప॑తిరశోచత్ .. 1. 6. 2. 14..

15 యాః పూర్వాః᳚ ప్ర॒జా అసృ॑క్షి . మ॒రుత॒స్తా అ॑వధిషుః . క॒థమప॑రాః సృజే॒యేతి॑
 . తస్య॒ శుష్మ॑ ఆం॒డం భూ॒తం నిర॑వర్తత . తద్వ్యుద॑హరత్ . తద॑పోషయత్ .
 తత్ప్రాజా॑యత . ఆం॒డస్య॒ వా ఏ॒తద్రూ॒పం . యదా॒మిక్షా᳚ . యద్వ్యు॒ద్ధర॑తి .. 1. 6. 2. 15..

16 ప్ర॒జా ఏ॒వ తద్యజ॑మానః పోషయతి . వై॒శ్వ॒దే॒వ్యా॑మిక్షా॑ భవతి .
 వై॒శ్వ॒దే॒వ్యో॑ వై ప్ర॒జాః . ప్ర॒జా ఏ॒వాస్మై॒ ప్రజ॑నయతి . వాజి॑న॒మాన॑యతి .
 ప్ర॒జాస్వే॒వ ప్రజా॑తాసు॒ రేతో॑ దధాతి . ద్యా॒వా॒పృ॒థి॒వ్య॑ ఏక॑కపాలో భవతి .
 ప్ర॒జా ఏ॒వ ప్రజా॑తా॒ ద్యావా॑పృథి॒వీభ్యా॑ముభ॒యతః॒ పరి॑గృహ్ణాతి . దే॒వా॒సు॒రాః
 సంయ॑త్తా ఆసన్ . సో᳚ఽగ్నిర॑బ్రవీత్ .. 1. 6. 2. 16..

17 మామగ్రే॑ యజత . మయా॒ ముఖే॒నాసు॑రాంజేష్య॒థేతి॑ . మాం ద్వి॒తీయ॒మితి॒
 సోమో᳚ఽబ్రవీత్ . మయా॒ రాజ్ఞా॑ జేష్య॒థేతి॑ . మాం తృ॒తీయ॒మితి॑ సవి॒తా . మయా॒
 ప్రసూ॑తా జేష్య॒థేతి॑ . మాం చ॑తు॒ర్థీమితి॒ సర॑స్వతీ . ఇం॒ద్రి॒యం వో॒ఽహం
 ధా᳚స్యా॒మీతి॑ . మాం పం॑చ॒మమితి॑ పూ॒షా . మయా᳚ ప్రతి॒ష్ఠయా॑ జేష్య॒థేతి॑
 .. 1. 6. 2. 17..

18 తే᳚ఽగ్నినా॒ ముఖే॒నాసు॑రానజయన్ . సోమే॑న॒ రాజ్ఞా᳚ . స॒వి॒త్రా ప్రసూ॑తాః .
 సర॑స్వతీంద్రి॒యమ॑దధాత్ . పూ॒షా ప్ర॑తి॒ష్ఠాఽఽసీ᳚త్ . తతో॒ వై దే॒వా వ్య॑జయంత
 . యదే॒తాని॑ హ॒వీꣳషి॑ నిరు॒ప్యంతే॒ విజి॑త్యై . నోత్త॑రవే॒దిముప॑వపతి .
 ప॒శవో॒ వా ఉ॑త్తరవే॒దిః . అజా॑తా ఇవ॒ హ్యే॑తర్హి॑ ప॒శవః॑ .. 1. 6. 2. 18..

 ఐ॒దిత్య॑శోచద్వ్యు॒ద్ధర॑త్యబ్రవీత్ప్రతి॒ష్ఠాయా॑ జేష్య॒థేత్యే॒తర్హి॑ ప॒శవః॑
 .. 2..

19 త్రి॒వృద్బ॒ర్॒హిర్భ॑వతి . మా॒తా పి॒తా పు॒త్రః . తదే॒వ తన్మి॑థు॒నం . ఉల్బం॒
 గర్భో॑ జ॒రాయు॑ . తదే॒వ తన్మి॑థు॒నం . త్రే॒ధా బ॒ర్॒హిః సంన॑ద్ధం భవతి
 . త్రయ॑ ఇ॒మే లో॒కాః . ఏ॒ష్వే॑వ లో॒కేషు॒ ప్రతి॑తిష్ఠతి . ఏ॒క॒ధా పునః॒
 సంన॑ద్ధం భవతి . ఏక॑ ఇవ॒ హ్య॑యం లో॒కః .. 1. 6. 3. 19..

20 అ॒స్మిన్నే॒వ తేన॑ లో॒కే ప్రతి॑తిష్ఠతి . ప్ర॒సువో॑ భవంతి . ప్ర॒థ॒మ॒జామే॒వ
 పుష్టి॒మవ॑రుంధే . ప్ర॒థ॒మ॒జో వ॒థ్సో దక్షి॑ణా॒ సమృ॑ద్ధ్యై .
 పృ॒ష॒దా॒జ్యం గృ॑హ్ణాతి . ప॒శవో॒ వై పృ॑షదా॒జ్యం . ప॒శూనే॒వావ॑రుంధే .
 పం॒చ॒గృ॒హీ॒తం భ॑వతి . పాంక్తా॒ హి ప॒శవః॑ . బ॒హు॒రూ॒పం భ॑వతి ..

 1. 6. 3. 20..

21 బ॒హు॒రూ॒పా హి ప॒శవః॒ సమృ॑ద్ధ్యై . అ॒గ్నిం మం॑థంతి . అ॒గ్నిము॑ఖా॒ వై
 ప్ర॒జాప॑తిః ప్ర॒జా అ॑సృజత . యద॒గ్నిం మంథం॑తి . అ॒గ్నిము॑ఖా ఏ॒వ తత్ప్ర॒జా
 యజ॑మానః సృజతే . నవ॑ ప్రయా॒జా ఇ॑జ్యంతే . నవా॑నూయా॒జాః . అ॒ష్టౌ హ॒వీꣳషి॑
 . ద్వావా॑ఘా॒రౌ . ద్వావాజ్య॑భాగౌ .. 1. 6. 3. 21..

22 త్రి॒ꣳ॒శథ్సంప॑ద్యంతే . త్రి॒ꣳ॒శద॑క్షరా వి॒రాట్ . అన్నం॑ వి॒రాట్
 . వి॒రాజై॒వాన్నాద్య॒మవ॑రుంధే . యజ॑మానో॒ వా ఏక॑కపాలః . తేజ॒ ఆజ్యం᳚ .
 యదేక॑కపాల॒ ఆజ్య॑మా॒నయ॑తి . యజ॑మానమే॒వ తేజ॑సా॒ సమ॑ర్ధయతి . యజ॑మానో॒
 వా ఏక॑కపాలః . ప॒శవ॒ ఆజ్యం᳚ .. 1. 6. 3. 22..

23 యదేక॑కపాల॒ ఆజ్య॑మా॒నయ॑తి . యజ॑మానమే॒వ ప॒శుభిః॒ సమ॑ర్ధయతి
 . యదల్ప॑మా॒నయే᳚త్ . అల్పా॑ ఏనం ప॒శవో॑ భుం॒జంత॒ ఉప॑తిష్ఠేరన్ .
 యద్బ॒హ్వా॑నయే᳚త్ . బ॒హవ॑ ఏనం ప॒శవోఽభుం॑జంత॒ ఉప॑తిష్ఠేరన్ .
 బ॒హ్వా॑నీయా॒విః పృ॑ష్ఠం కుర్యాత్ . బ॒హవ॑ ఏ॒వైనం॑ ప॒శవో॑ భుం॒జంత॒
 ఉప॑తిష్ఠంతే . యజ॑మానో॒ వా ఏక॑కపాలః . యదేక॑కపాలస్యావ॒ద్యేత్ .. 1. 6. 3. 23..

24 యజ॑మాన॒స్యావ॑ద్యేత్ . ఉద్వా॒ మాద్యే॒ద్యజ॑మానః . ప్ర వా॑ మీయేత . స॒కృదే॒వ
 హో॑త॒వ్యః॑ . స॒కృది॑వ॒ హి సు॑వ॒ర్గో లో॒కః . హు॒త్వాఽభి జు॑హోతి .
 యజ॑మానమే॒వ సు॑వ॒ర్గం లో॒కం గ॑మయి॒త్వా . తేజ॑సా॒ సమ॑ర్ధయతి . యజ॑మానో॒
 వా ఏక॑కపాలః . సు॒వ॒ర్గో లో॒క ఆ॑హవ॒నీయః॑ .. 1. 6. 3. 24..

25 యదేక॑కపాలమాహవ॒నీయే॑ జు॒హోతి॑ . యజ॑మానమే॒వ సు॑వ॒ర్గం లో॒కం గ॑మయతి .
 యద్ధస్తే॑న జుహు॒యాత్ . సు॒వ॒ర్గాల్లో॒కాద్యజ॑మాన॒మవ॑విధ్యేత్ . స్రు॒చా జు॑హోతి .
 సు॒వ॒ర్గస్య॑ లో॒కస్య॒ సమ॑ష్ట్యై . యత్ప్రాఙ్పద్యే॑త . దే॒వ॒లో॒కమ॒భి జ॑యేత్ .
 యద్ద॑క్షి॒ణా పి॑తృలో॒కం . యత్ప్ర॒త్యక్ .. 1. 6. 3. 25..

26 రక్షాꣳ॑సి య॒జ్ఞꣳ హ॑న్యుః . యదుదఙ్ఙ్॑ . మ॒ను॒ష్య॒లో॒కమ॒భిజ॑యేత్ .
 ప్రతి॑ష్ఠితో హోత॒వ్యః॑ . ఏక॑కపాలం॒ వై ప్ర॑తి॒తిష్ఠం॑తం॒ ద్యావా॑పృథి॒వీ
 అను॒ ప్రతి॑తిష్ఠతః . ద్యావా॑పృథి॒వీ ఋ॒తవః॑ . ఋ॒తూన్, య॒జ్ఞః . య॒జ్ఞం
 యజ॑మానః . యజ॑మానం ప్ర॒జాః . తస్మా॒త్ప్రతి॑ష్ఠితో హోత॒వ్యః॑ .. 1. 6. 3. 26..

27 వా॒జినో॑ యజతి . అ॒గ్నిర్వా॒యుః సూర్యః॑ . తే వై వా॒జినః॑ . తానే॒వ తద్య॑జతి
 . అథో॒ ఖల్వా॑హుః . ఛందాꣳ॑సి॒ వై వా॒జిన॒ ఇతి॑ . తాన్యే॒వ తద్య॑జతి .
 ఋ॒ఖ్సా॒మే వా ఇంద్ర॑స్య॒ హరీ॑ సోమ॒పానౌ᳚ . తయోః᳚ పరి॒ధయ॑ ఆ॒ధానం᳚ .
 వాజి॑నం భాగ॒ధేయం᳚ .. 1. 6. 3. 27..

28 యదప్ర॑హృత్య పరి॒ధీంజు॑హు॒యాత్ . అం॒తరా॑ధానాభ్యాం ఘా॒సం ప్రయ॑చ్ఛేత్
 . ప్ర॒హృత్య॑ పరి॒ధీంజు॑హోతి . నిరా॑ధానాభ్యామే॒వ ఘా॒సం ప్రయ॑చ్ఛతి .
 బ॒ర్॒హిషి॑ విషిం॒చన్వాజి॑న॒మాన॑యతి . ప్ర॒జా వై బ॒ర్॒హిః . రేతో॒ వాజి॑నం
 . ప్ర॒జాస్వే॒వ రేతో॑ దధాతి . స॒ము॒ప॒హూయ॑ భక్షయంతి . ఏ॒తథ్సో॑మపీథా॒
 హ్యే॑తే . అథో॑ ఆ॒త్మన్నే॒వ రేతో॑ దధతే . యజ॑మాన ఉత్త॒మో భ॑క్షయతి .
 ప॒శవో॒ వై వాజి॑నం . యజ॑మాన ఏ॒వ ప॒శూన్ప్రతి॑ష్ఠాపయంతి .. 1. 6. 3. 28..

 లో॒కో బ॑హురూ॒పం భ॑వ॒త్యాజ్య॑భాగౌ ప॒శవ॒ ఆజ్య॑మవ॒ద్యేదా॑హవ॒నీయః॑
 ప్ర॒త్యక్తస్మా॒త్ప్రతి॑ష్ఠితో హోత॒వ్యో॑ భాగ॒ధేయ॑మే॒తే చ॒త్వారి॑ చ .. 3..

29 ప్ర॒జాప॑తిః సవి॒తా భూ॒త్వా ప్ర॒జా అ॑సృజత . తా ఏ॑న॒మత్య॑మన్యంత .
 తా అ॑స్మా॒దపా᳚క్రామన్ . తా వరు॑ణో భూ॒త్వా ప్ర॒జా వరు॑ణేనాగ్రాహయత్ . తాః ప్ర॒జా
 వరు॑ణగృహీతాః . ప్ర॒జాప॑తిం॒ పున॒రుపా॑ధావన్నా॒థమి॒చ్ఛమా॑నాః . స
 ఏ॒తాన్ప్ర॒జాప॑తిర్వరుణప్రఘా॒సాన॑పశ్యత్ . తాన్నిర॑వపత్ . తైర్వై స ప్ర॒జా
 వ॑రుణపా॒శాద॑ముంచత్ . యద్వ॑రుణప్రఘా॒సా ని॑రు॒ప్యంతే᳚ .. 1. 6. 4. 29..

30 ప్ర॒జానా॒మవ॑రుణగ్రాహాయ . తాసాం॒ దక్షి॑ణో బా॒హుర్న్య॑క్న॒ ఆసీ᳚త్ .
 స॒వ్యః ప్రసృ॑తః . స ఏ॒తాం ద్వి॒తీయాం᳚ దక్షిణ॒తో వేది॒ముద॑హన్ . తతో॒
 వై స ప్ర॒జానాం॒ దక్షి॑ణం బా॒హుం ప్రాసా॑రయత్ . యద్ద్వి॒తీయాం᳚ దక్షిణ॒తో
 వేది॑ము॒ద్ధంతి॑ . ప్ర॒జానా॑మే॒వ తద్యజ॑మానో॒ దక్షి॑ణం బా॒హుం ప్రసా॑రయతి .
 తస్మా᳚చ్చాతుర్మాస్యయా॒జ్య॑ముష్మిం॑ ల్లో॒క ఉ॑భ॒యాబా॑హుః . య॒జ్ఞాభి॑జిత॒గ్గ్॒
 హ్య॑స్య . పృ॒థ॒మా॒త్రాద్వేదీ॒ అసం॑భిన్నే భవతః .. 1. 6. 4. 30..

31 తస్మా᳚త్పృథమా॒త్రం వ్యꣳసౌ᳚ . ఉత్త॑రస్యాం॒ వేద్యా॑ముత్తరవే॒దిముప॑ వపతి .
 ప॒శవో॒ వా ఉ॑త్తరవే॒దిః . ప॒శూనే॒వావ॑రుంధే . అథో॑ యజ్ఞప॒రుషోఽనం॑తరిత్యై
 . ఏ॒తద్బ్రా᳚హ్మణాన్యే॒వ పంచ॑ హ॒వీꣳషి॑ . అథై॒ష ఐం᳚ద్రా॒గ్నో భ॑వతి .
 ప్రా॒ణా॒పా॒నౌ వా ఏ॒తౌ దే॒వానాం᳚ . యదిం॑ద్రా॒గ్నీ . యదైం᳚ద్రా॒గ్నో భవ॑తి .. 1. 6. 4. 31..

32 ప్రా॒ణా॒పా॒నావే॒వావ॑రుంధే . ఓజో॒ బలం॒ వా ఏ॒తౌ దే॒వానాం᳚ . యదిం॑ద్రా॒గ్నీ .
 యదైం᳚ద్రా॒గ్నో భవ॑తి . ఓజో॒ బల॑మే॒వావ॑రుంధే . మా॒రు॒త్యా॑మిక్షా॑ భవతి .
 వా॒రు॒ణ్యా॑మిక్షా᳚ . మే॒షీ చ॑ మే॒షశ్చ॑ భవతః . మి॒థు॒నా ఏ॒వ ప్ర॒జా
 వ॑రుణపా॒శాన్ముం॑చతి . లో॒మ॒శౌ భ॑వతో మేధ్య॒త్వాయ॑ .. 1. 6. 4. 32..

33 శ॒మీ॒ప॒ర్ణాన్యుప॑ వపతి . ఘా॒సమే॒వాభ్యా॒మపి॑ యచ్ఛతి
 . ప్ర॒జాప॑తిమ॒న్నాద్యం॒ నోపా॑నమత్ . స ఏ॒తేన॑ శ॒తేధ్మే॑న
 హ॒విషా॒ఽన్నాద్య॒మవా॑రుంధ . యత్ప॑రః శ॒తాని॑ శమీప॒ర్ణాని॒
 భవం॑తి . అ॒న్నాద్య॒స్యావ॑రుద్ధ్యై . సౌ॒మ్యాని॒ వై క॒రీరా॑ణి . సౌ॒మ్యా
 ఖలు॒ వా ఆహు॑తిర్ది॒వో వృష్టిం॑ చ్యావయతి . యత్క॒రీరా॑ణి॒ భవం॑తి .
 సౌ॒మ్యయై॒వాహు॑త్యా ది॒వో వృష్టి॒మవ॑రుంధే . కా॒య ఏక॑కపాలో భవతి .
 ప్ర॒జానాం᳚ కం॒త్వాయ॑ . ప్ర॒తి॒పూ॒రు॒షం క॑రంభపా॒త్రాణి॑ భవంతి . జా॒తా
 ఏ॒వ ప్ర॒జా వ॑రుణపా॒శాన్ముం॑చతి . ఏక॒మతి॑రిక్తం . జ॒ని॒ష్యమా॑ణా ఏ॒వ
 ప్ర॒జా వ॑రుణపా॒శాన్ముం॑చతి .. 1. 6. 4. 33.. ని॒రు॒ప్యంతే॑ భవతో॒ భవ॑తి
 మేధ్య॒త్వాయ॑ రుంధే॒ షట్చ॑ .. 4..

34 ఉత్త॑రస్యాం॒ వేద్యా॑మ॒న్యాని॑ హ॒వీꣳషి॑ సాదయతి . దక్షి॑ణాయాం మారు॒తీం .
 అ॒ప॒ధు॒రమే॒వైనా॑ యునక్తి . అథో॒ ఓజ॑ ఏ॒వాసా॒మవ॑ హరతి . తస్మా॒ద్బ్రహ్మ॑ణశ్చ
 క్ష॒త్త్రాచ్చ॒ విశో᳚ఽన్యతోపక్ర॒మిణీః᳚ . మా॒రు॒త్యా పూర్వ॑యా॒ ప్రచ॑రతి .
 అనృ॑తమే॒వావ॑ యజతే . వా॒రు॒ణ్యోత్త॑రయా . అం॒త॒త ఏ॒వ వరు॑ణ॒మవ॑ యజతే .
 యదే॒వాధ్వ॒ర్యుః క॒రోతి॑ .. 1. 6. 5. 34..

35 తత్ప్ర॑తిప్రస్థా॒తా క॑రోతి . తస్మా॒ద్యచ్ఛ్రేయా᳚న్క॒రోతి॑ . తత్పాపీ॑యాన్కరోతి .
 పత్నీం᳚ వాచయతి . మేధ్యా॑మే॒వైనాం᳚ కరోతి . అథో॒ తప॑ ఏ॒వైనా॒ముప॑ నయతి .
 యజ్జా॒రꣳ సంతం॒ న ప్ర॑బ్రూ॒యాత్ . ప్రి॒యం జ్ఞా॒తిꣳ రుం॑ధ్యాత్ . అ॒సౌ మే॑
 జా॒ర ఇతి॒ నిర్ది॑శేత్ . ని॒ర్దిశ్యై॒వైనం॑ వరుణపా॒శేన॑ గ్రాహయతి .. 1. 6. 5. 35..

36 ప్ర॒ఘా॒స్యాన్॑ హవామహ॒ ఇతి॒ పత్నీ॑ము॒దాన॑యతి . అహ్వ॑తై॒వైనాం᳚ . యత్పత్నీ॑
 పురోనువా॒క్యా॑మను బ్రూ॒యాత్ . నిర్వీ᳚ఱ్యో॒ యజ॑మానః స్యాత్ . యజ॑మా॒నోఽన్వా॑హ
 . ఆ॒త్మన్నే॒వ వీ॒ర్యం॑ ధత్తే . ఉ॒భౌ యా॒జ్యాꣳ॑ సవీర్య॒త్వాయ॑ .
 యద్గ్రామే॒ యదర॑ణ్య॒ ఇత్యా॑హ . య॒థో॒ది॒తమే॒వ వరు॑ణ॒మవ॑ యజతే .
 య॒జ॒మా॒న॒దే॒వ॒త్యో॑ వా ఆ॑హవ॒నీయః॑ .. 1. 6. 5. 36..

37 భ్రా॒తృ॒వ్య॒దే॒వ॒త్యో॑ దక్షి॑ణః . యదా॑హవ॒నీయే॑ జుహు॒యాత్ . యజ॑మానం
 వరుణపా॒శేన॑ గ్రాహయేత్ . దక్షి॑ణే॒ఽగ్నౌ జు॑హోతి . భ్రాతృ॑వ్యమే॒వ వ॑రుణపా॒శేన॑
 గ్రాహయతి . శూర్పే॑ణ జుహోతి . అన్న్య॑మే॒వ వరు॑ణ॒మవ॑యజతే . శీ॒ర్॒షన్న॑ధి
 ని॒ధాయ॑ జుహోతి . శీ॒ర్॒ష॒త ఏ॒వ వరు॑ణ॒మవ॑యజతే . ప్ర॒త్యంక్తిష్ఠం॑జుహోతి
 .. 1. 6. 5. 37..

38 ప్ర॒త్యఙ్ఙే॒వ వ॑రుణపా॒శాన్నిర్ము॑చ్యతే . అక్ర॒న్కర్మ॑ కర్మ॒కృత॒ ఇత్యా॑హ
 . దే॒వానృ॒ణం ని॑రవ॒దాయ॑ . అ॒నృ॒ణా గృ॒హానుప॒ప్రేతేతి॒ వావైతదా॑హ .
 వరు॑ణగృహీతం॒ వా ఏ॒తద్య॒జ్ఞస్య॑ . యద్యజు॑షా గృహీ॒తస్యా॑తి॒రిచ్య॑తే .
 తుషా᳚శ్చ నిష్కా॒సశ్చ॑ . తుషై᳚శ్చ నిష్కా॒సేన॑ చావభృ॒థమవై॑తి .
 వరు॑ణగృహీతేనై॒వ వరు॑ణ॒మవ॑యజతే . అ॒పో॑ఽవభృ॒థమవై॑తి .. 1. 6. 5. 38..

39 అ॒ప్సు వై వరు॑ణః . సా॒క్షాదే॒వ వరు॑ణ॒మవ॑ యజతే . ప్రతి॑యుతో॒ వరు॑ణస్య॒
 పాశ॒ ఇత్యా॑హ . వ॒రు॒ణ॒పా॒శాదే॒వ నిర్ము॑చ్యతే . అప్ర॑తీక్ష॒మాయం॑తి .
 వరు॑ణస్యాం॒తర్హి॑త్యై . ఏధో᳚ఽస్యేధిషీ॒మహీత్యా॑హ . స॒మిధై॒వాగ్నిం న॑మ॒స్యంత॑
 ఉ॒పాయం॑తి . తేజో॑సి॒ తేజో॒ మయి॑ ధే॒హీత్యా॑హ . తేజ॑ ఏ॒వాత్మంధ॑త్తే .. 1. 6. 5. 39..

 క॒రోతి॑ గ్రాహయత్యాహవ॒నీయ॒స్తిష్ఠం॑జుహోత్య॒పో॑ఽవభృ॒థమవై॑తి ధత్తే .. 5..

40 దే॒వాసు॒రాః సంయ॑త్తా ఆసన్ . సో᳚ఽగ్నిర॑బ్రవీత్ . మమే॒యమనీ॑కవతీ త॒నూః .
 తాం ప్రీ॑ణీత . అథాసు॑రాన॒భి భ॑విష్య॒థేతి॑ . తే దే॒వా అ॒గ్నయేఽనీ॑కవతే
 పురో॒డాశ॑మ॒ష్టాక॑పాలం॒ నిర॑వపన్ . సో᳚ఽగ్నిరనీ॑కవాం॒థ్స్వేన॑ భాగ॒ధేయే॑న
 ప్రీ॒తః . చ॒తు॒ర్ధాఽనీ॑కాన్యజనయత . తతో॑ దే॒వా అభ॑వన్ . పరాఽసు॑రాః .. 1. 6. 6. 1..

41 యద॒గ్నయేఽనీ॑కవతే పురో॒డాశ॑మ॒ష్టాక॑పాలం ని॒ర్వప॑తి .
 అ॒గ్నిమే॒వానీ॑కవంత॒గ్గ్॒ స్వేన॑ భాగ॒ధేయే॑న ప్రీణాతి . సో᳚ఽగ్నిరనీ॑కవాం॒థ్స్వేన॑
 భాగ॒ధేయే॑న ప్రీ॒తః . చ॒తు॒ర్ధాఽనీ॑కాని జనయతే . అ॒సౌ వా
 ఆ॑ది॒త్యో᳚ఽగ్నిరనీ॑కవాన్ . తస్య॑ ర॒శ్మయోఽనీ॑కాని . సా॒కꣳ సూర్యే॑ణోద్య॒తా
 నిర్వ॑పతి . సా॒క్షాదే॒వాస్మా॒ అనీ॑కాని జనయతి . తేఽసు॑రాః॒ పరా॑జితా॒ యంతః॑ .
 ద్యావా॑పృథి॒వీ ఉపా᳚శ్రయన్ .. 1. 6. 6. 2..

42 తే దే॒వా మ॒రుద్భ్యః॑ సాంతప॒నేభ్య॑శ్చ॒రుం నిర॑వపన్ .
 తాంద్యావా॑పృథి॒వీభ్యా॑మే॒వోభ॒యతః॒ సమ॑తపన్ . యన్మ॒రుద్భ్యః॑
 సాంతప॒నేభ్య॑శ్చ॒రుం ని॒ర్వప॑తి . ద్యావా॑పృథి॒వీభ్యా॑మే॒వ తదు॑భ॒యతో॒
 యజ॑మానో॒ భ్రాతృ॑వ్యాం॒థ్సంత॑పతి . మ॒ధ్యంది॑నే॒ నిర్వ॑పతి . తర్హి॒ హి
 తేఽక్ష్ణి॑ష్ఠం॒ తప॑తి . చ॒రుర్భ॑వతి . స॒ర్వత॑ ఏ॒వైనాం॒థ్సంత॑పతి .
 తే దే॒వాః శ్వో॑విజ॒యినః॒ సంతః॑ . సర్వా॑సాం దు॒గ్ధే గృ॑హమే॒ధీయం॑ చ॒రుం
 నిర॑వపన్ .. 1. 6. 6. 3..

43 ఆశి॑తా ఏ॒వాద్యోప॑వసామ . కస్య॒ వాఽహే॒దం . కస్య॑ వా॒ శ్వో భ॑వి॒తేతి॑ .
 స శృ॒తో॑ఽభవత్ . తస్యాహు॑తస్య॒ నాశ్నన్న్॑ . న హి దే॒వా అహు॑తస్యా॒శ్నంతి॑
 . తే᳚ఽబ్రువన్ . కస్మా॑ ఇ॒మꣳ హో᳚ష్యామ॒ ఇతి॑ . మ॒రుద్భ్యో॑ గృహమే॒ధిభ్య॒
 ఇత్య॑బ్రువన్ . తం మ॒రుద్భ్యో॑ గృహమే॒ధిభ్యో॑ఽజుహవుః .. 1. 6. 6. 4..

44 తతో॑ దే॒వా అభ॑వన్ . పరాఽసు॑రాః . యస్యై॒వం వి॒దుషో॑ మ॒రుద్భ్యో॑
 గృహమే॒ధిభ్యో॑ గృ॒హే జుహ్వ॑తి . భవ॑త్యా॒త్మనా᳚ . పరా᳚ఽస్య॒ భ్రాతృ॑వ్యో
 భవతి . యద్వై య॒జ్ఞస్య॑ పాక॒త్రా క్రి॒యతే᳚ . ప॒శ॒వ్యం॑ తత్ . పా॒క॒త్రా వా
 ఏ॒తత్క్రి॑యతే . యన్నేధ్మా బ॒ర్॒హిర్భవ॑తి . న సా॑మిధే॒నీర॒న్వాహ॑ .. 1. 6. 6. 5..

45 న ప్ర॑యా॒జా ఇ॒జ్యంతే᳚ . నానూ॑యా॒జాః . య ఏ॒వం వేద॑ . ప॒శు॒మాన్భ॑వతి
 . ఆజ్య॑భాగౌ యజతి . య॒జ్ఞస్యై॒వ చక్షు॑షీ॒ నాంతరే॑తి . మ॒రుతో॑
 గృహమే॒ధినో॑ యజతి . భా॒గ॒ధేయే॑నై॒వైనాం॒థ్సమ॑ర్ధయతి . అ॒గ్ని2ꣳ
 స్వి॑ష్ట॒కృతం॑ యజతి॒ ప్రతి॑ష్ఠిత్యై . ఇడాం᳚తో భవతి . ప॒శవో॒ వా ఇడా᳚ .
 ప॒శుష్వే॒వోపరి॑ష్టా॒త్ప్రతి॑తిష్ఠతి .. 1. 6. 6. 6.. అసు॑రా అశ్రయన్గృహమే॒ధీయం॑
 చ॒రుం నిర॑వపన్నజుహవుర॒న్వాహేడాం᳚తో భవతి॒ ద్వే చ॑ .. 6..

46 యత్పత్నీ॑ గృహమే॒ధీయ॑స్యాశ్నీ॒యాత్ . గృ॒హ॒మే॒ధ్యే॑వ స్యా᳚త్ . వి త్వ॑స్య
 య॒జ్ఞ ఋ॑ధ్యేత . యన్నాశ్నీ॒యాత్ . అగృ॑హమేధీ స్యాత్ . నాస్య॑ య॒జ్ఞో వ్యృ॑ద్ధ్యేత .
 ప్రతి॑వేశం పచేయుః . తస్యా᳚శ్నీయాత్ . గృ॒హ॒మే॒ధ్యే॑వ భ॑వతి . నాస్య॑ య॒జ్ఞో
 వ్యృ॑ద్ధ్యతే .. 1. 6. 7. 1..

47 తే దే॒వా గృ॑హమే॒ధీయే॑నే॒ష్ట్వా . ఆశి॑తా అభవన్ . ఆంజ॑తా॒భ్యం॑జత .
 అను॑వ॒థ్సాన॑వాసయన్ . తేభ్యోఽసు॑రాః॒, క్షుధం॒ ప్రాహి॑ణ్వన్ . సా దే॒వేషు॑
 లో॒కమవి॑త్త్వా . అసు॑రా॒న్పున॑రగచ్ఛత్ . గృ॒హ॒మే॒ధీయే॑నే॒ష్ట్వా . ఆశి॑తా
 భవంతి . ఆంజ॑తే॒ఽభ్యం॑జతే .. 1. 6. 7. 2..

48 అను॑వ॒థ్సాన్, వా॑సయంతి . భ్రాతృ॑వ్యాయై॒వ తద్యజ॑మానః॒, క్షుధం॒ ప్రహి॑ణోతి
 . తే దే॒వా గృ॑హమే॒ధీయే॑నే॒ష్ట్వా . ఇంద్రా॑య నిష్కా॒సం న్య॑దధుః . అ॒స్మానే॒వ
 శ్వ ఇంద్రో॒ నిహి॑తభాగ ఉపావర్తి॒తేతి॑ . తానింద్రో॒ నిహి॑తభాగ ఉ॒పావ॑ర్తత .
 గృ॒హ॒మే॒ధీయే॑నే॒ష్ట్వా . ఇంద్రా॑య నిష్కా॒సం నిద॑ధ్యాత్ . ఇంద్ర॑ ఏ॒వైనం॒
 నిహి॑తభాగ ఉ॒పావ॑ర్తతే . గార్హ॑పత్యే జుహోతి .. 1. 6. 7. 3..

49 భా॒గ॒ధేయే॑నై॒వైన॒ꣳ॒ సమ॑ర్ధయతి . ఋ॒ష॒భమాహ్వ॑యతి .
 వ॒ష॒ట్కా॒ర ఏ॒వాస్య॒ సః . అథో॑ ఇంద్రి॒యమే॒వ తద్వీ॒ర్యం॑ యజ॑మానో॒
 భ్రాతృ॑వ్యస్య వృంక్తే . ఇంద్రో॑ వృ॒త్రꣳ హ॒త్వా . పరాం᳚ పరా॒వత॑మగచ్ఛత్
 . అపా॑రాధ॒మితి॒ మన్య॑మానః . సో᳚ఽబ్రవీత్ . క ఇ॒దం వే॑దిష్య॒తీతి॑ .
 తే᳚ఽబ్రువన్మ॒రుతో॒ వరం॑ వృణామహై .. 1. 6. 7. 4..

50 అథ॑ వ॒యం వే॑దామ . అ॒స్మభ్య॑మే॒వ ప్ర॑థ॒మꣳ హ॒విర్నిరు॑ప్యాతా॒ ఇతి॑
 . త ఏ॑న॒మధ్య॑క్రీడన్ . తత్క్రీ॒డినాం᳚ క్రీడి॒త్వం . యన్మ॒రుద్భ్యః॑ క్రీ॒డిభ్యః॑
 ప్రథ॒మꣳ హ॒విర్ని॑రు॒ప్యతే॒ విజి॑త్యై . సా॒కꣳ సూర్యే॑ణోద్య॒తా
 నిర్వ॑పతి . ఏ॒తస్మి॒న్వై లో॒క ఇంద్రో॑ వృ॒త్రమ॑హం॒థ్సమృ॑ద్ధ్యై
 . ఏ॒తద్బ్రా᳚హ్మణాన్యే॒వ పంచ॑ హ॒వీꣳషి॑ . ఏ॒తద్బ్రా᳚హ్మణ ఐంద్రా॒గ్నః .
 అథై॒ష ఐం॒ద్రశ్చ॒రుర్భ॑వతి .

51 ఉ॒ద్ధా॒రం వా ఏ॒తమింద్ర॒ ఉద॑హరత . వృ॒త్రꣳ హ॒త్వా . అ॒న్యాసు॑
 దే॒వతా॒స్వధి॑ . యదే॒ష ఐం॒ద్రశ్చ॒రుర్భవ॑తి . ఉ॒ద్ధా॒రమే॒వ తం
 యజ॑మాన॒ ఉద్ధ॑రతే . అ॒న్యాసు॑ ప్ర॒జాస్వధి॑ . వై॒శ్వ॒క॒ర్మ॒ణ ఏక॑కపాలో
 భవతి . విశ్వా᳚న్యే॒వ తేన॒ కర్మా॑ణి॒ యజ॑మా॒నోఽవ॑రుంధే .. 1. 6. 7. 5..

 ఋ॒ద్ధ్య॒తే॒ఽభ్యం॑జతే జుహోతి వృణామహై భవత్య॒ష్టౌ చ॑ .. 7..

52 వై॒శ్వ॒దే॒వేన॒ వై ప్ర॒జాప॑తిః ప్ర॒జా అ॑సృజత . తా
 వ॑రుణప్రఘా॒సైర్వ॑రుణపా॒శాద॑ముంచత్ . సా॒క॒మే॒ధైః ప్రత్య॑స్థాపయత్ .
 త్ర్యం॑బకై రు॒ద్రం ని॒రవా॑దయత . పి॒తృ॒య॒జ్ఞేన॑ సువ॒ర్గం లో॒కమ॑గమయత్
 . యద్వై᳚శ్వదే॒వేన॒ యజ॑తే . ప్ర॒జా ఏ॒వ తద్యజ॑మానః సృజతే . తా
 వ॑రుణప్రఘా॒సైర్వ॑రుణపా॒శాన్ముం॑చతి . సా॒క॒మే॒ధైః ప్రతి॑ష్ఠాపయతి .
 త్ర్యం॑బకై రు॒ద్రం ని॒రవ॑దయతే .. 1. 6. 8. 1..

53 పి॒తృ॒య॒జ్ఞేన॑ సువ॒ర్గం లో॒కం గ॑మయతి . ద॒క్షి॒ణ॒తః ప్రా॑చీనావీ॒తీ
 నిర్వ॑పతి . ద॒క్షి॒ణావృ॒ద్ధి పి॑తృ॒ణాం . అనా॑దృత్య॒ తత్ . ఉ॒త్త॒ర॒త
 ఏ॒వోప॒వీయ॒ నిర్వ॑పేత్ . ఉ॒భయే॒ హి దే॒వాశ్చ॑ పి॒తర॑శ్చే॒జ్యంతే᳚ . అథో॒
 యదే॒వ ద॑క్షిణా॒ర్ధే॑ఽధి॒ శ్రయ॑తి . తేన॑ దక్షి॒ణావృ॑త్ . సోమా॑య పితృ॒మతే॑
 పురో॒డాశ॒ꣳ॒ షట్క॑పాలం॒ నిర్వ॑పతి . సం॒వ॒థ్స॒రో వై సోమః॑ పితృ॒మాన్ ..

 1. 6. 8. 2..

54 సం॒వ॒థ్స॒రమే॒వ ప్రీ॑ణాతి . పి॒తృభ్యో॑ బర్హి॒షద్భ్యో॑ ధా॒నాః . మాసా॒
 వై పి॒తరో॑ బర్హి॒షదః॑ . మాసా॑నే॒వ ప్రీ॑ణాతి . యస్మి॒న్వా ఋ॒తౌ పురు॑షః
 ప్ర॒మీయ॑తే . సో᳚ఽస్యా॒ముష్మిం॑ ల్లో॒కే భ॑వతి . బ॒హు॒రూ॒పా ధా॒నా భ॑వంతి .
 అ॒హో॒రా॒త్రాణా॑మ॒భిజి॑త్యై . పి॒తృభ్యో᳚ఽగ్నిష్వా॒త్తేభ్యో॑ మం॒థం . అ॒ర్ధ॒మా॒సా
 వై పి॒తరో᳚ఽగ్నిష్వా॒త్తాః .. 1. 6. 8. 3..

55 అ॒ర్ధ॒మా॒సానే॒వ ప్రీ॑ణాతి . అ॒భి॒వా॒న్యా॑యై దు॒గ్ధే భ॑వతి . సా
 హి పి॑తృదేవ॒త్యం॑ దు॒హే . యత్పూ॒ర్ణం . తన్మ॑ను॒ష్యా॑ణాం . ఉ॒ప॒ర్య॒ర్ధో
 దే॒వానాం᳚ . అ॒ర్ధః పి॑తృ॒ణాం . అ॒ర్ధ ఉప॑మంథతి . అ॒ర్ధో హి పి॑తృ॒ణాం .
 ఏక॒యోప॑మంథతి .. 1. 6. 8. 4..

56 ఏకా॒ హి పి॑తృ॒ణాం . ద॒క్షి॒ణోప॑మంథతి . ద॒క్షి॒ణావృ॒ద్ధి పి॑తృ॒ణాం .
 అనా॑ర॒భ్యోప॑మంథతి . తద్ధి పి॒తౄన్గచ్ఛ॑తి . ఇ॒మాం దిశం॒ వేది॒ముద్ధం॑తి
 . ఉ॒భయే॒ హి దే॒వాశ్చ॑ పి॒తర॑శ్చే॒జ్యంతే᳚ . చతుః॑స్రక్తిర్భవతి . సర్వా॒
 హ్యను॒ దిశః॑ పి॒తరః॑ . అఖా॑తా భవతి ..

57 ఖా॒తా హి దే॒వానాం᳚ . మ॒ధ్య॒తో᳚ఽగ్నిరాధీ॑యతే . అం॒త॒తో హి దే॒వానా॑మాధీ॒యతే᳚
 . వర్షీ॑యాని॒ధ్మ ఇ॒ధ్మాద్భ॑వతి॒ వ్యావృ॑త్త్యై . పరి॑ శ్రయతి . అం॒తర్హి॑తో॒
 హి పి॑తృలో॒కో మ॑నుష్యలో॒కాత్ . యత్పరు॑షి ది॒నం . తద్దే॒వానాం᳚ . యదం॑త॒రా .
 తన్మ॑ను॒ష్యా॑ణాం .. 1. 6. 8. 6..

58 యథ్సమూ॑లం . తత్పి॑తృ॒ణాం . సమూ॑లం బ॒ర్॒హిర్భ॑వతి॒ వ్యావృ॑త్త్యై .
 ద॒క్షి॒ణా స్తృ॑ణాతి . ద॒క్షి॒ణావృ॒ద్ధి పి॑తృ॒ణాం . త్రిః పర్యే॑తి . తృ॒తీయే॒
 వా ఇ॒తో లో॒కే పి॒తరః॑ . తానే॒వ ప్రీ॑ణాతి . త్రిః పునః॒ పర్యే॑తి . షట్థ్సంప॑ద్యంతే
 .. 1. 6. 8. 7..

59 షడ్వా ఋ॒తవః॑ . ఋ॒తూనే॒వ ప్రీ॑ణాతి . యత్ప్ర॑స్త॒రం యజు॑షా గృహ్ణీ॒యాత్ .
 ప్ర॒మాయు॑కో॒ యజ॑మానః స్యాత్ . యన్న గృ॑హ్ణీ॒యాత్ . అ॒నా॒య॒త॒నః స్యా᳚త్
 . తూ॒ష్ణీమే॒వ న్య॑స్యేత్ . న ప్ర॒మాయు॑కో॒ భవ॑తి . నానా॑యత॒నః .
 యత్త్రీన్ప॑రి॒ధీన్ప॑రిద॒ధ్యాత్ .. 1. 6. 8. 8..

60 మృ॒త్యునా॒ యజ॑మానం॒ పరి॑గృహ్ణీయాత్ . యన్న ప॑రిద॒ధ్యాత్ . రక్షాꣳ॑సి
 య॒జ్ఞꣳ హ॑న్యుః . ద్వౌ ప॑రి॒ధీ పరి॑దధాతి . రక్ష॑సా॒మప॑హత్యై . అథో॑
 మృ॒త్యోరే॒వ యజ॑మాన॒ముథ్సృ॑జతి . యత్త్రీణి॑ త్రీణి హ॒వీగ్ష్యు॑దా॒హరే॑యుః .
 త్రయ॑స్త్రయ ఏ॒షాꣳ సా॒కం ప్రమీ॑యేరన్ . ఏకై॑కమనూ॒చీనా᳚న్యు॒దాహ॑రంతి
 . ఏకై॑క ఏ॒వైషా॑మ॒న్వంచః॒ ప్రమీ॑యతే . క॒శిపు॑ కశిప॒వ్యా॑య .
 ఉ॒ప॒బర్హ॑ణముపబర్హ॒ణ్యా॑య . ఆంజ॑నమాంజ॒న్యా॑య . అ॒భ్యంజ॑నమభ్యంజ॒న్యా॑య
 . య॒థా॒భా॒గమే॒వైనా᳚న్ప్రీణాతి .. 1. 6. 8. 9.. ని॒రవ॑దయతే పితృ॒మాన॑గ్నిష్వా॒త్తా
 ఏక॒యోప॑ మంథ॒త్యఖా॑తా భవతి మను॒ష్యా॑ణాం పద్యంతే పరిద॒ధ్యాన్మీ॑యతే॒
 పంచ॑ చ .. 8..

61 అ॒గ్నయే॑ దే॒వేభ్యః॑ పి॒తృభ్యః॑ సమి॒ధ్యమా॑నా॒యాను॑ బ్రూ॒హీత్యా॑హ .
 ఉ॒భయే॒ హి దే॒వాశ్చ॑ పి॒తర॑శ్చే॒జ్యంతే᳚ . ఏకా॒మన్వా॑హ . ఏకా॒ హి పి॑తృ॒ణాం .
 త్రిరన్వా॑హ . త్రిర్హి దే॒వానాం᳚ . ఆ॒ఘా॒రావాఘా॑రయతి . య॒జ్ఞ॒ప॒రుషో॒రనం॑తరిత్యై
 . నార్షే॒యం వృ॑ణీతే . న హోతా॑రం .. 1. 6. 9. 1..

62 యదా॑ర్షే॒యం వృ॑ణీ॒త . యద్ధోతా॑రం . ప్ర॒మాయు॑కో॒ యజ॑మానః స్యాత్ .
 ప్ర॒మాయు॑కో॒ హోతా᳚ . తస్మా॒న్న వృ॑ణీతే . యజ॑మానస్య॒ హోతు॑ర్గోపీ॒థాయ॑ . అప॑
 బర్హిషః ప్రయా॒జాన్, య॑జతి . ప్ర॒జా వై బ॒ర్॒హిః . ప్ర॒జా ఏ॒వ మృ॒త్యోరుథ్సృ॑జతి
 . ఆజ్య॑భాగౌ యజతి .. 1. 6. 9. 2..

63 య॒జ్ఞస్యై॒వ చక్షు॑షీ॒ నాంతరే॑తి . ప్రా॒చీ॒నా॒వీ॒తీ సోమం॑ యజతి .
 పి॒తృ॒దే॒వ॒త్యా॑ హి . ఏ॒షాఽఽహు॑తిః . పంచ॒కృత్వోఽవ॑ద్యతి . పంచ॒
 హ్యే॑తా దే॒వతాః᳚ . ద్వే పు॑రోఽనువా॒క్యే᳚ . యా॒జ్యా॑ దే॒వతా॑ వషట్కా॒రః . తా ఏ॒వ
 ప్రీ॑ణాతి . సంత॑త॒మవ॑ద్యతి .. 1. 6. 9. 3..

64 ఋ॒తూ॒నాꣳ సంత॑త్యై . ప్రైవైభ్యః॒ పూర్వ॑యా పురోఽనువా॒క్య॑యాఽఽహ .
 ప్రణ॑యతి ద్వి॒తీయ॑యా . గ॒మయ॑తి యా॒జ్య॑యా . తృ॒తీయే॒ వా ఇ॒తో లో॒కే పి॒తరః॑
 . అహ్న॑ ఏ॒వైనా॒న్ పూర్వ॑యా పురోఽనువా॒క్య॑యా॒ఽత్యాన॑యతి . రాత్రి॑యై ద్వి॒తీయ॑యా
 . ఐవైనాన్॑ యా॒జ్య॑యా గమయతి . ద॒క్షి॒ణ॒తో॑ఽవ॒దాయ॑ . ఉద॒ఙ్ఙతి॑క్రామతి॒
 వ్యావృ॑త్త్యై .. 1. 6. 9. 4..

65 ఆస్వ॒ధేత్యాశ్రా॑వయతి . అస్తు॑ స్వ॒ధేతి॑ ప్ర॒త్యాశ్రా॑వయతి . స్వ॒ధా నమ॒ ఇతి॒
 వష॑ట్కరోతి . స్వ॒ధా॒కా॒రో హి పి॑తృ॒ణాం . సోమ॒మగ్రే॑ యజతి . సోమ॑ప్రయాజా॒
 హి పి॒తరః॑ . సోమం॑ పితృ॒మంతం॑ యజతి . సం॒వ॒థ్స॒రో వై సోమః॑ పితృ॒మాన్ .
 సం॒వ॒థ్స॒రమే॒వ తద్య॑జతి . పి॒తౄన్బ॑ర్హి॒షదో॑ యజతి .. 1. 6. 9. 5..

66 యే వై యజ్వా॑నః . తే పి॒తరో॑ బర్హి॒షదః॑ . తానే॒వ తద్య॑జతి .
 పి॒తౄన॑గ్నిష్వా॒త్తాన్, య॑జతి . యే వా అయ॑జ్వానో గృహమే॒ధినః॑ . తే
 పి॒తరో᳚ఽగ్నిష్వా॒త్తాః . తానే॒వ తద్య॑జతి . అ॒గ్నిం క॑వ్య॒వాహ॑నం యజతి . య
 ఏ॒వ పి॑తృ॒ణామ॒గ్నిః . తమే॒వ తద్య॑జతి .. 1. 6. 9. 6..

67 అథో॒ యథా॒ఽగ్ని2ꣳ స్వి॑ష్ట॒కృతం॒ యజ॑తి . తా॒దృగే॒వ తత్ .
 ఏ॒తత్తే॑ తత॒ యే చ॒ త్వామన్వితి॑ తి॒సృషు॑ స్ర॒క్తీషు॒ నిద॑ధాతి . తస్మా॒దా
 తృ॒తీయా॒త్పురు॑షా॒న్నామ॒ న గృ॑హ్ణంతి . ఏ॒తావం॑తో॒ హీజ్యంతే᳚ . అత్ర॑ పితరో
 యథాభా॒గం మం॑దధ్వ॒మిత్యా॑హ . హ్లీకా॒ హి పి॒తరః॑ . ఉదం॑చో॒ నిష్క్రా॑మంతి .
 ఏ॒షా వై మ॑ను॒ష్యా॑ణాం॒ దిక్ . స్వామే॒వ తద్దిశ॒మను॒ నిష్క్రా॑మంతి .. 1. 6. 9. 7..

68 ఆ॒హ॒వ॒నీయ॒ముప॑తిష్ఠంతే . న్యే॑వాస్మై॒ తద్ధ్ను॑వతే . యథ్స॒త్యా॑హవ॒నీయే᳚
 . అథా॒న్యత్ర॒ చరం॑తి . ఆతమి॑తో॒రుప॑తిష్ఠంతే . అ॒గ్నిమే॒వోప॑ద్ర॒ష్టారం॑
 కృ॒త్వా . పి॒తౄన్ని॒రవ॑దయంతే . అంతం॒ వా ఏ॒తే ప్రా॒ణానాం᳚ గచ్ఛంతి . య
 ఆతమి॑తోరుప॒ తిష్ఠం॑తే . సు॒సం॒దృశం॑ త్వా వ॒యమిత్యా॑హ .. 1. 6. 9. 8..

69 ప్రా॒ణో వై సు॑సం॒దృక్ . ప్రా॒ణమే॒వాత్మంద॑ధతే . యోజా॒న్విం॑ద్ర తే॒ హరీ॒ ఇత్యా॑హ
 . ప్రా॒ణమే॒వ పున॑రయుక్త . అక్ష॒న్నమీ॑మదంత॒ హీతి॒ గార్హ॑పత్య॒ముప॑తిష్ఠంతే .
 అక్ష॒న్నమీ॑మదం॒తాథ॒ త్వోప॑తిష్ఠామహ॒ ఇతి॒ వావైతదా॑హ . అమీ॑మదంత పి॒తరః॑
 సో॒మ్యా ఇత్య॒భి ప్రప॑ద్యంతే . అమీ॑మదంత పి॒తరోఽథ॑ త్వా॒ఽభి ప్రప॑ద్యామహ॒
 ఇతి॒ వావైతదా॑హ . అ॒పః పరి॑షించతి . మా॒ర్జయ॑త్యే॒వైనాన్॑ .. 1. 6. 9. 9..

70 అథో॑ త॒ర్పయ॑త్యే॒వ . తృప్య॑తి ప్ర॒జయా॑ ప॒శుభిః॑ . య ఏ॒వం వేద॑ . అప॑
 బర్హిషావనూయా॒జౌ య॑జతి . ప్ర॒జా వై బ॒ర్॒హిః . ప్ర॒జా ఏ॒వ మృ॒త్యోరుథ్సృ॑జతి .
 చ॒తురః॑ ప్రయా॒జాన్, య॑జతి . ద్వావ॑నూయా॒జౌ . షట్థ్సంప॑ద్యంతే . షడ్వా ఋ॒తవః॑
 .. 1. 6. 9. 10..

71 ఋ॒తూనే॒వ ప్రీ॑ణాతి . న పత్న్యన్వా᳚స్తే . న సంయా॑జయంతి . యత్పత్న్య॒న్వాసీ॑త
 . యథ్సం॑యా॒జయే॑యుః . ప్ర॒మాయు॑కా స్యాత్ . తస్మా॒న్నాన్వా᳚స్తే . న సంయా॑జయంతి
 . పత్ని॑యై గోపీ॒థాయ॑ .. 1. 6. 9. 11.. హోతా॑ర॒మాజ్య॑భాగౌ యజతి॒
 సంత॑త॒మవ॑ ద్యతి॒ వ్యావృ॑త్త్యై బర్హి॒షదో॑ యజతి॒ తమే॒వ తద్య॑జ॒త్యను॒
 నిష్క్రా॑మంత్యాహైనానృ॒తవో॒ నవ॑ చ .. 9..

72 ప్ర॒తి॒పూ॒రు॒షమేక॑కపాలా॒న్నిర్వ॑పతి . జా॒తా ఏ॒వ ప్ర॒జా రు॒ద్రాన్ని॒రవ॑దయతే
 . ఏక॒మతి॑రిక్తం . జ॒ని॒ష్యమా॑ణా ఏ॒వ ప్ర॒జా రు॒ద్రాన్ని॒రవ॑దయతే . ఏక॑కపాలా
 భవంతి . ఏ॒క॒ధైవ రు॒ద్రం ని॒రవ॑దయతే . నాభిఘా॑రయతి . యద॑భిఘా॒రయే᳚త్ .
 అం॒త॒ర॒వ॒చా॒రిణꣳ॑ రు॒ద్రం కు॑ర్యాత్ . ఏ॒కో॒ల్ము॒కేన॑ యంతి .. 1. 6. 10. 1..

73 తద్ధి రు॒ద్రస్య॑ భాగ॒ధేయం᳚ . ఇ॒మాం దిశం॑ యంతి . ఏ॒షా వై రు॒ద్రస్య॒ దిక్ .
 స్వాయా॑మే॒వ ది॒శి రు॒ద్రం ని॒రవ॑దయతే . రు॒ద్రో వా అ॑ప॒శుకా॑యా॒ ఆహు॑త్యై॒
 నాతి॑ష్ఠత . అ॒సౌ తే॑ ప॒శురితి॒ నిర్ది॑శే॒ద్యం ద్వి॒ష్యాత్ . యమే॒వ ద్వేష్టి॑ .
 తమ॑స్మై ప॒శుం నిర్ది॑శతి . యది॒ న ద్వి॒ష్యాత్ . ఆ॒ఖుస్తే॑ ప॒శురితి॑ బ్రూయాత్ ..

 1. 6. 10. 2..

74 న గ్రా॒మ్యాన్ప॒శూన్ హి॒నస్తి॑ . నార॒ణ్యాన్ . చ॒తు॒ష్ప॒థే జు॑హోతి . ఏ॒ష వా
 అ॑గ్నీ॒నాం పడ్బీ॑శో॒ నామ॑ . అ॒గ్ని॒వత్యే॒వ జు॑హోతి . మ॒ధ్య॒మేన॑ ప॒ర్ణేన॑
 జుహోతి . స్రుగ్ఘ్యే॑షా . అథో॒ ఖలు॑ . అం॒త॒మేనై॒వ హో॑త॒వ్యం᳚ . అం॒త॒త ఏ॒వ
 రు॒ద్రం ని॒రవ॑దయతే .. 1. 6. 10. 3..

75 ఏ॒ష తే॑ రుద్ర భా॒గః స॒హ స్వస్రాఽమ్బి॑క॒యేత్యా॑హ . శ॒రద్వా అ॒స్యాంబి॑కా॒
 స్వసా᳚ . తయా॒ వా ఏ॒ష హి॑నస్తి . యꣳ హి॒నస్తి॑ . తయై॒వైనꣳ॑ స॒హ
 శ॑మయతి . భే॒ష॒జం గవ॒ ఇత్యా॑హ . యావం॑త ఏ॒వ గ్రా॒మ్యాః ప॒శవః॑ . తేభ్యో॑
 భేష॒జం క॑రోతి . అవాం᳚బ రు॒ద్రమ॑దిమ॒హీత్యా॑హ . ఆ॒శిష॑మే॒వైతామాశా᳚స్తే ..

 1. 6. 10. 4..

76 త్ర్యం॑బకం యజామహ॒ ఇత్యా॑హ . మృ॒త్యోర్ము॑క్షీయ॒ మాఽమృతా॒దితి॒ వావైతదా॑హ
 . ఉత్కి॑రంతి . భగ॑స్య లీప్సంతే . మూతే॑ కృ॒త్వాఽఽస॑జంతి . యథా॒ జనం॑
 య॒తే॑ఽవ॒సం క॒రోతి॑ . తా॒దృగే॒వ తత్ . ఏ॒ష తే॑ రుద్ర భా॒గ ఇత్యా॑హ
 ని॒రవ॑త్త్యై . అప్ర॑తీక్ష॒మాయం॑తి . అ॒పః పరి॑షించతి . రు॒ద్రస్యాం॒తర్హి॑త్యై .
 ప్ర వా ఏ॒తే᳚ఽస్మాల్లో॒కాచ్చ్య॑వంతే . యే త్ర్యం॑బకై॒శ్చరం॑తి . ఆ॒ది॒త్యం చ॒రుం
 పున॒రేత్య॒ నిర్వ॑పతి . ఇ॒యం వా అది॑తిః . అ॒స్యామే॒వ ప్రతి॑తిష్ఠంతి .. 1. 6. 10. 5..

 యం॒తి॒ బ్రూ॒యా॒న్ని॒రవ॑దయతే శాస్తే సించతి॒ షట్చ॑ .. 10..

 అను॑మత్యై వైశ్వదే॒వేన॒ తాః సృ॒ష్టాస్త్రి॒వృత్ప్ర॒జాప॑తిః సవి॒తోత్త॑రస్యాం
దేవాసు॒రాః సో᳚ఽగ్నిర్యత్పత్నీ॑ వైశ్వదే॒వేన॒ తా వ॑రుణప్రఘా॒సైర॒గ్నయే॑ దే॒వేభ్యః॑
ప్రతిపూరు॒షం దశ॑ .. 10..

 అను॑మత్యై ప్రథమ॒జో వ॒థ్సో బ॑హురూ॒పా హి ప॒శవ॒స్తస్మా᳚త్పృథమా॒త్రం
యద॒గ్నయేఽనీ॑కవత ఉద్ధా॒రం వా అ॒గ్నయే॑ దే॒వేభ్య॑ ఋ॒తూనే॒వ షట్థ్స॑ప్తతిః
.. 76..

 అను॑మత్యై॒ ప్రతి॑తిష్ఠంతి ..

ప్రథమాష్టకే సప్తమః ప్రపాఠకః 7

1 ఏ॒తద్బ్రా᳚హ్మణాన్యే॒వ పంచ॑ హ॒వీꣳషి॑ . అథేంద్రా॑య॒ శునా॒సీరా॑య
   పురో॒డాశం॒ ద్వాద॑శకపాలం॒ నిర్వ॑పతి . సం॒వ॒థ్స॒రో వా ఇంద్రా॒ శునా॒సీరః॑ .
   సం॒వ॒థ్స॒రేణై॒వాస్మా॒ అన్న॒మవ॑రుంధే . వా॒య॒వ్యం॑ పయో॑ భవతి . వా॒యుర్వై
   వృష్ట్యై᳚ ప్రదాపయి॒తా . స ఏ॒వాస్మై॒ వృష్టిం॒ ప్రదా॑పయతి . సౌ॒ర్య॑ ఏక॑కపాలో
   భవతి . సూర్యే॑ణ॒ వా అ॒ముష్మిం॑ ల్లో॒కే వృష్టి॑ర్ధృ॒తా . స ఏ॒వాస్మై॒ వృష్టిం॒
   నియ॑చ్ఛతి .. 1. 7. 1. 1..

2 ద్వా॒ద॒శ॒గ॒వꣳ సీరం॒ దక్షి॑ణా॒ సమృ॑ద్ధ్యై . దే॒వా॒సు॒రాః సంయ॑త్తా ఆసన్
   . తే దే॒వా అ॒గ్నిమ॑బ్రువన్ . త్వయా॑ వీ॒రేణాసు॑రాన॒భిభ॑వా॒మేతి॑ . సో᳚ఽబ్రవీత్
   . త్రే॒ధాఽహమా॒త్మానం॒ విక॑రిష్య॒ ఇతి॑ . స త్రే॒ధాఽఽత్మానం॒ వ్య॑కురుత .
   అ॒గ్నిం తృతీ॑యం . రు॒ద్రం తృతీ॑యం . వరు॑ణం॒ తృతీ॑యం .. 1. 7. 1. 2..

3 సో᳚ఽబ్రవీత్ . క ఇ॒దం తు॒రీయ॒మితి॑ . అ॒హమితీంద్రో᳚ఽబ్రవీత్ . సం తు సృ॑జావహా॒
   ఇతి॑ . తౌ సమ॑సృజేతాం . స ఇంద్ర॑స్తు॒రీయ॑మభవత్ . యదింద్ర॑స్తు॒రీయ॒మభ॑వత్ .
   తదిం॑ద్రతురీ॒యస్యేం᳚ద్రతురీయ॒త్వం . తతో॒ వై దే॒వా వ్య॑జయంత . యదిం॑ద్రతురీ॒యం
   ని॑రు॒ప్యతే॒ విజి॑త్యై .. 1. 7. 1. 3..

4 వ॒హినీ॑ ధే॒నుర్దక్షి॑ణా . యద్వ॒హినీ᳚ . తేనా᳚ఽఽగ్నే॒యీ . యద్గౌః . తేన॑ రౌ॒ద్రీ
   . యద్ధే॒నుః . తేనైం॒ద్రీ . యథ్స్త్రీ స॒తీ దాం॒తా . తేన॑ వారు॒ణీ సమృ॑ద్ధ్యై .
   ప్ర॒జాప॑తిర్య॒జ్ఞమ॑సృజత .. 1. 7. 1. 4..

5 తꣳ సృ॒ష్టꣳ రక్షాగ్॑స్యజిఘాꣳసన్ . స ఏ॒తాః ప్ర॒జాప॑తిరా॒త్మనో॑
   దే॒వతా॒ నిర॑మిమీత . తాభి॒ర్వై స ది॒గ్భ్యో రక్షాꣳ॑సి॒ ప్రాణు॑దత .
   యత్పం॑చావ॒త్తీయం॑ జు॒హోతి॑ . ది॒గ్భ్య ఏ॒వ తద్యజ॑మానో॒ రక్షాꣳ॑సి॒
   ప్రణు॑దతే . సమూ॑ఢ॒ꣳ॒ రక్షః॒ సంద॑గ్ధ॒ꣳ॒ రక్ష॒ ఇత్యా॑హ .
   రక్షాగ్॑స్యే॒వ సంద॑హతి . అ॒గ్నయే॑ రక్షో॒ఘ్నే స్వాహేత్యా॑హ . దే॒వతా᳚భ్య
   ఏ॒వ వి॑జిగ్యా॒నాభ్యో॑ భాగ॒ధేయం॑ కరోతి . ప్ర॒ష్టి॒వా॒హీ రథో॒ దక్షి॑ణా॒
   సమృ॑ద్ధ్యై .. 1. 7. 1. 5..

6 ఇంద్రో॑ వృ॒త్రꣳ హ॒త్వా . అసు॑రాన్పరా॒భావ్య॑ . నము॑చిమాసు॒రం నాల॑భత .
   తꣳ శ॒చ్యా॑ఽగృహ్ణాత్ . తౌ సమ॑లభేతాం . సో᳚ఽస్మాద॒భిశు॑నతరోఽభవత్
   . సో᳚ఽబ్రవీత్ . సం॒ధాꣳ సంద॑ధావహై . అథ॒ త్వాఽవ॑ స్రక్ష్యామి . న మా॒
   శుష్కే॑ణ॒ నార్ద్రేణ॑ హనః .. 1. 7. 1. 6..

7 న దివా॒ న నక్త॒మితి॑ . స ఏ॒తమ॒పాం ఫేన॑మసించత్ . న వా ఏ॒ష
   శుష్కో॒ నార్ద్రో వ్యు॑ష్టాఽఽసీత్ . అను॑దితః॒ సూర్యః॑ . న వా ఏ॒తద్దివా॒ న
   నక్తం᳚ . తస్యై॒తస్మి॑3ꣳల్లో॒కే . అ॒పాం ఫేనే॑న॒ శిర॒ ఉద॑వర్తయత్ .
   తదే॑న॒మన్వ॑వర్తత . మిత్ర॑ద్రు॒గితి॑ .. 1. 7. 1. 7..

8 స ఏ॒తాన॑పామా॒ర్గాన॑జనయత్ . తాన॑జుహోత్ . తైర్వై స రక్షా॒గ్॒స్యపా॑హత .
   యద॑పామార్గహో॒మో భవ॑తి . రక్ష॑సా॒మప॑హత్యై . ఏ॒కో॒ల్ము॒కేన॑ యంతి .
   తద్ధి రక్ష॑సాం భాగ॒ధేయం᳚ . ఇ॒మాం దిశం॑ యంతి . ఏ॒షా వై రక్ష॑సాం॒ దిక్ .
   స్వాయా॑మే॒వ ది॒శి రక్షాꣳ॑సి హంతి .. 1. 7. 1. 8..

9 స్వకృ॑త॒ ఇరి॑ణే జుహోతి ప్రద॒రే వా᳚ . ఏ॒తద్వై రక్ష॑సామా॒యత॑నం . స్వ
 ఏ॒వాయత॑నే॒ రక్షాꣳ॑సి హంతి . ప॒ర్ణ॒మయే॑న స్రు॒వేణ॑ జుహోతి . బ్రహ్మ॒
 వై ప॒ర్ణః . బ్రహ్మ॑ణై॒వ రక్షాꣳ॑సి హంతి . దే॒వస్య॑ త్వా సవి॒తుః ప్ర॑స॒వ
 ఇత్యా॑హ . స॒వి॒తృప్ర॑సూత ఏ॒వ రక్షాꣳ॑సి హంతి . హ॒తꣳ రక్షోఽవ॑ధిష్మ॒
 రక్ష॒ ఇత్యా॑హ . రక్ష॑సా॒గ్॒ స్తృత్యై᳚ . యద్వస్తే॒ తద్దక్షి॑ణా ని॒రవ॑త్త్యై .
 అప్ర॑తీక్ష॒మాయం॑తి . రక్ష॑సామం॒తర్హి॑త్యై .. 1. 7. 1. 9.. య॒చ్ఛ॒తి॒ వరు॑ణం॒
 తృతీ॑యం॒ విజి॑త్యా అసృజత॒ సమృ॑ద్ధ్యై హనో॒ మిత్ర॑ద్రు॒గితి॑ హంతి॒ స్తృత్యై॒
 త్రీణి॑ చ .. 1..

10 ధా॒త్రే పు॑రో॒డాశం॒ ద్వాద॑శకపాలం॒ నిర్వ॑పతి . సం॒వ॒థ్స॒రో వై ధా॒తా .
 సం॒వ॒థ్స॒రేణై॒వాస్మై᳚ ప్ర॒జాః ప్రజ॑నయతి . అన్వే॒వాస్మా॒ అను॑మతిర్మన్యతే . రా॒తే
 రా॒కా . ప్ర సి॑నీవా॒లీ జ॑నయతి . ప్ర॒జాస్వే॒వ ప్రజా॑తాసు కు॒హ్వా॑ వాచం॑ దధాతి .
 మి॒థు॒నౌ గావౌ॒ దక్షి॑ణా॒ సమృ॑ద్ధ్యై . ఆ॒గ్నా॒వై॒ష్ణ॒వమేకా॑దశకపాలం॒
 నిర్వ॑పతి . ఐం॒ద్రా॒వై॒ష్ణ॒వమేకా॑దశకపాలం .. 1. 7. 2. 1..

11 వై॒ష్ణ॒వం త్రి॑కపా॒లం . వీ॒ర్యం॑ వా అ॒గ్నిః . వీ॒ర్య॑మింద్రః॑ . వీ॒ర్యం॑
 విష్ణుః॑ . ప్ర॒జా ఏ॒వ ప్రజా॑తా వీ॒ర్యే᳚ ప్రతి॑ష్ఠాపయతి . తస్మా᳚త్ప్ర॒జా వీ॒ర్యా॑వతీః
 . వా॒మ॒న ఋ॑ష॒భో వ॒హీ దక్షి॑ణా . యద్వ॒హీ . తేనా᳚గ్నే॒యః . యదృ॑ష॒భః ..

 1. 7. 2. 2..

12 తేనైం॒ద్రః . యద్వా॑మ॒నః . తేన॑ వైష్ణ॒వః సమృ॑ద్ధ్యై .
 అ॒గ్నీ॒షో॒మీయ॒మేకా॑దశకపాలం॒ నిర్వ॑పతి . ఇం॒ద్రా॒సో॒మీయ॒మేకా॑దశకపాలం
 . సౌ॒మ్యం చ॒రుం . సోమో॒ వై రే॑తో॒ధాః . అ॒గ్నిః ప్ర॒జానాం᳚ ప్రజనయి॒తా .
 వృ॒ద్ధానా॒మింద్రః॑ ప్రదాపయి॒తా . సోమ॑ ఏ॒వాస్మై॒ రేతో॒ దధా॑తి .. 1. 7. 2. 3..

13 అ॒గ్నిః ప్ర॒జాం ప్రజ॑నయతి . వృ॒ద్ధామింద్రః॒ ప్రయ॑చ్ఛతి . బ॒భ్రుర్దక్షి॑ణా॒
 సమృ॑ద్ధ్యై . సో॒మా॒పౌ॒ష్ణం చ॒రుం నిర్వ॑పతి . ఐం॒ద్రా॒పౌ॒ష్ణం చ॒రుం .
 సోమో॒ వై రే॑తో॒ధాః . పూ॒షా ప॑శూ॒నాం ప్ర॑జనయి॒తా . వృ॒ద్ధానా॒మింద్రః॑
 ప్రదాపయి॒తా . సోమ॑ ఏ॒వాస్మై॒ రేతో॒ దధా॑తి . పూ॒షా ప॒శూన్ప్రజ॑నయతి ..

14 వృ॒ద్ధానింద్రః॒ ప్రయ॑చ్ఛతి . పౌ॒ష్ణశ్చ॒రుర్భ॑వతి . ఇ॒యం వై పూ॒షా .
 అ॒స్యామే॒వ ప్రతి॑తిష్ఠతి . శ్యా॒మో దక్షి॑ణా॒ సమృ॑ద్ధ్యై . బ॒హు వై పురు॑షో
 మే॒ధ్యముప॑గచ్ఛతి . వై॒శ్వా॒న॒రం ద్వాద॑శకపాలం॒ నిర్వ॑పతి . సం॒వ॒థ్స॒రో
 వా అ॒గ్నిర్వై᳚శ్వాన॒రః . సం॒వ॒థ్స॒రేణై॒వైనగ్గ్॑ స్వదయతి . హిర॑ణ్యం॒ దక్షి॑ణా
 .. 1. 7. 2. 5..

15 ప॒విత్రం॒ వై హిర॑ణ్యం . పు॒నాత్యే॒వైనం᳚ . బ॒హు వై రా॑జ॒న్యోఽనృ॑తం
 కరోతి . ఉప॑జా॒మ్యై హర॑తే . జి॒నాతి॑ బ్రాహ్మ॒ణం . వద॒త్యనృ॑తం . అనృ॑తే॒
 ఖలు॒ వై క్రి॒యమా॑ణే॒ వరు॑ణో గృహ్ణాతి . వా॒రు॒ణం య॑వ॒మయం॑ చ॒రుం
 నిర్వ॑పతి . వ॒రు॒ణ॒పా॒శాదే॒వైనం॑ ముంచతి . అశ్వో॒ దక్షి॑ణా . వా॒రు॒ణో హి
 దే॒వత॒యాఽశ్వః॒ సమృ॑ద్ధ్యై .. 1. 7. 2. 6.. ఐం॒ద్రా॒వై॒ష్ణ॒వమేకా॑దశకపాలం॒
 యదృ॑ష॒భో దధా॑తి పూ॒షా ప॒శూన్ప్రజ॑నయతి॒ హిర॑ణ్యం॒ దక్షి॑ణా॒
 దక్షి॒ణైకం॑ చ .. 2..

16 ర॒త్నినా॑మే॒తాని॑ హ॒వీꣳషి॑ భవంతి . ఏ॒తే వై రా॒ష్ట్రస్య॑ ప్రదా॒తారః॑
 . ఏ॒తే॑ఽపాదా॒తారః॑ . య ఏ॒వ రా॒ష్ట్రస్య॑ ప్రదా॒తారః॑ . యే॑ఽపాదా॒తారః॑ .
 త ఏ॒వాస్మై॑ రా॒ష్ట్రం ప్రయ॑చ్ఛంతి . రా॒ష్ట్రమే॒వ భ॑వతి . యథ్స॑మా॒హృత్య॑
 ని॒ర్వపే᳚త్ . అర॑త్నినః స్యుః . య॒థా॒య॒థం నిర్వ॑పతి రత్ని॒త్వాయ॑ .. 1. 7. 3. 1..

17 యథ్స॒ద్యో ని॒ర్వపే᳚త్ . యావ॑తీ॒మేకే॑న హ॒విషా॒ఽఽశిష॑మవ రుం॒ధే .
 తావ॑తీ॒మవ॑రుంధీత . అ॒న్వ॒హం నిర్వ॑పతి . భూయ॑సీమే॒వాశిష॒మవ॑రుంధే .
 భూయ॑సో యజ్ఞక్ర॒తూనుపై॑తి . బా॒ర్॒హ॒స్ప॒త్యం చ॒రుం నిర్వ॑పతి బ్ర॒హ్మణో॑
 గృ॒హే . ము॒ఖ॒త ఏ॒వాస్మై॒ బ్రహ్మ॒ స2ꣳశ్య॑తి . అథో॒ బ్రహ్మ॑న్నే॒వ
 క్ష॒త్త్రమ॒న్వారం॑భయతి . శి॒తి॒పృ॒ష్ఠో దక్షి॑ణా॒ సమృ॑ద్ధ్యై .. 1. 7. 3. 2..

18 ఐం॒ద్రమేకా॑దశకపాలꣳ రాజ॒న్య॑స్య గృ॒హే . ఇం॒ద్రి॒యమే॒వావ॑రుంధే .
 ఋ॒ష॒భో దక్షి॑ణా॒ సమృ॑ద్ధ్యై . ఆ॒ది॒త్యం చ॒రుం మహి॑ష్యై గృ॒హే . ఇ॒యం
 వా అది॑తిః . అ॒స్యామే॒వ ప్రతి॑తిష్ఠతి . ధే॒నుర్దక్షి॑ణా॒ సమృ॑ద్ధ్యై . భగా॑య
 చ॒రుం వా॒వాతా॑యై గృ॒హే . భగ॑మే॒వాస్మిం॑దధాతి . విచి॑త్తగర్భా పష్ఠౌ॒హీ
 దక్షి॑ణా॒ సమృ॑ద్ధ్యై .. 1. 7. 3. 3..

19 నై॒ర్॒ఋ॒తం చ॒రుం ప॑రివృ॒క్త్యై॑ గృ॒హే కృ॒ష్ణానాం᳚ వ్రీహీ॒ణాం
 న॒ఖని॑ర్భిన్నం . పా॒ప్మాన॑మే॒వ నిరృ॑తిం ని॒రవ॑దయతే . కృ॒ష్ణా కూ॒టా
 దక్షి॑ణా॒ సమృ॑ద్ధ్యై . ఆ॒గ్నే॒యమ॒ష్టాక॑పాలꣳ సేనా॒న్యో॑ గృ॒హే .
 సేనా॑మే॒వాస్య॒ స2ꣳశ్య॑తి . హిర॑ణ్యం॒ దక్షి॑ణా॒ సమృ॑ద్ధ్యై . వా॒రు॒ణం
 దశ॑కపాలꣳ సూ॒తస్య॑ గృ॒హే . వ॒రు॒ణ॒స॒వమే॒వావ॑రుంధే . మ॒హాని॑రష్టో॒
 దక్షి॑ణా॒ సమృ॑ద్ధ్యై . మా॒రు॒తꣳ స॒ప్తక॑పాలం గ్రామ॒ణ్యో॑ గృ॒హే .. 1. 7. 3. 4..

20 అన్నం॒ వై మ॒రుతః॑ . అన్న॑మే॒వావ॑రుంధే . పృశ్ని॒ర్దక్షి॑ణా॒ సమృ॑ద్ధ్యై .
 సా॒వి॒త్రం ద్వాద॑శకపాలం క్ష॒త్తుర్గృ॒హే ప్రసూ᳚త్యై . ఉ॒ప॒ధ్వ॒స్తో దక్షి॑ణా॒
 సమృ॑ద్ధ్యై . ఆ॒శ్వి॒నం ద్వి॑కపా॒లꣳ సం॑గ్రహీ॒తుర్గృ॒హే . అ॒శ్వినౌ॒
 వై దే॒వానాం᳚ భి॒షజౌ᳚ . తాభ్యా॑మే॒వాస్మై॑ భేష॒జం క॑రోతి . స॒వా॒త్యౌ॑
 దక్షి॑ణా॒ సమృ॑ద్ధ్యై . పౌ॒ష్ణం చ॒రుం భా॑గదు॒ఘస్య॑ గృ॒హే .. 1. 7. 3. 5..

21 అన్నం॒ వై పూ॒షా . అన్న॑మే॒వావ॑రుంధే . శ్యా॒మో దక్షి॑ణా॒ సమృ॑ద్ధ్యై .
 రౌ॒ద్రం గా॑వీధు॒కం చ॒రుమ॑క్షావా॒పస్య॑ గృ॒హే . అం॒త॒త ఏ॒వ రు॒ద్రం
 ని॒రవ॑దయతే . శ॒బల॒ ఉద్వా॑రో॒ దక్షి॑ణా॒ సమృ॑ద్ధ్యై . ద్వాద॑శై॒తాని॑
 హ॒వీꣳషి॑ భవంతి . ద్వాద॑శ॒ మాసాః᳚ సంవథ్స॒రః . సం॒వ॒థ్స॒రేణై॒వాస్మై॑
 రా॒ష్ట్రమవ॑రుంధే . రా॒ష్ట్రమే॒వ భ॑వతి .. 1. 7. 3. 6..

22 యన్న ప్ర॑తిని॒ర్వపే᳚త్ . ర॒త్నిన॑ ఆ॒శిషోఽవ॑రుంధీరన్న్ . ప్రతి॒నిర్వ॑పతి .
 ఇంద్రా॑య సు॒త్రామ్ణే॑ పురో॒డాశ॒మేకా॑దశకపాలం . ఇంద్రా॑యాꣳహో॒ముచే᳚ . ఆ॒శిష॑
 ఏ॒వావ॑రుంధే . అ॒యన్నో॒ రాజా॑ వృత్ర॒హా రాజా॑ భూ॒త్వా వృ॒త్రం వ॑ధ్యా॒దిత్యా॑హ
 . ఆ॒శిష॑మే॒వైతామాశా᳚స్తే . మై॒త్రా॒బా॒ర్॒హ॒స్ప॒త్యం భ॑వతి . శ్వే॒తాయై᳚
 శ్వే॒తవ॑థ్సాయై దు॒గ్ధే .. 1. 7. 3. 7..

23 బా॒ర్॒హ॒స్ప॒త్యే మై॒త్రమపి॑ దధాతి . బ్రహ్మ॑ చై॒వాస్మై᳚ క్ష॒త్త్రం
 చ॑ స॒మీచీ॑ దధాతి . అథో॒ బ్రహ్మ॑న్నే॒వ క్ష॒త్త్రం ప్రతి॑ష్ఠాపయతి
 . బా॒ర్॒హ॒స్ప॒త్యేన॒ పూర్వే॑ణ॒ ప్రచ॑రతి . ము॒ఖ॒త ఏ॒వాస్మై॒
 బ్రహ్మ॒ స2ꣳశ్య॑తి . అథో॒ బ్రహ్మ॑న్నే॒వ క్ష॒త్త్రమ॒న్వారం॑భయతి .
 స్వ॒యం॒కృ॒తా వేది॑ర్భవతి . స్వ॒యం॒ది॒నం బ॒ర్॒హిః . స్వ॒యం॒కృ॒త ఇ॒ధ్మః
 . అన॑భిజితస్యా॒భిజి॑త్యై . తస్మా॒ద్రాజ్ఞా॒మర॑ణ్యమ॒భిజి॑తం . సైవ శ్వే॒తా
 శ్వే॒తవ॑థ్సా॒ దక్షి॑ణా॒ సమృ॑ద్ధ్యై .. 1. 7. 3. 8.. ర॒త్ని॒త్వాయ॒ సమృ॑ద్ధ్యై
 పష్ఠౌ॒హీ దక్షి॑ణా॒ సమృ॑ద్ధ్యై గ్రామ॒ణ్యో॑ గృ॒హే భా॑గదు॒ఘస్య॑ గృ॒హే
 భ॑వతి దు॒గ్ధేఽభిజి॑త్యై॒ ద్వే చ॑ .. 3..

24 దే॒వ॒సు॒వామే॒తాని॑ హ॒వీꣳషి॑ భవంతి . ఏ॒తావం॑తో॒ వై దే॒వానాꣳ॑
 స॒వాః . త ఏ॒వాస్మై॑ స॒వాన్ప్రయ॑చ్ఛంతి . త ఏ॑నꣳ సువంతే . అ॒గ్నిరే॒వైనం॑
 గృ॒హప॑తీనాꣳ సువతే . సోమో॒ వన॒స్పతీ॑నాం . రు॒ద్రః ప॑శూ॒నాం .
 బృహ॒స్పతి॑ర్వా॒చాం . ఇంద్రో᳚ జ్యే॒ష్ఠానాం᳚ . మి॒త్రః స॒త్యానాం᳚ .. 1. 7. 4. 1..

25 వరు॑ణో॒ ధర్మ॑పతీనాం . ఏ॒తదే॒వ సర్వం॑ భవతి . స॒వి॒తా త్వా᳚ ప్రస॒వానాꣳ॑
 సువతా॒మితి॒ హస్తం॑ గృహ్ణాతి॒ ప్రసూ᳚త్యై . యే దే॑వా దేవ॒సువః॒ స్థేత్యా॑హ .
 య॒థా॒ య॒జురే॒వైతత్ . మ॒హ॒తే క్ష॒త్త్రాయ॑ మహ॒త ఆధి॑పత్యాయ మహ॒తే
 జాన॑రాజ్యా॒యేత్యా॑హ . ఆ॒శిష॑మే॒వైతామాశా᳚స్తే . ఏ॒ష వో॑ భరతా॒ రాజా॒
 సోమో॒ఽస్మాకం॑ బ్రాహ్మ॒ణానా॒ꣳ॒ రాజేత్యా॑హ . తస్మా॒థ్సోమ॑రాజానో బ్రాహ్మ॒ణాః .
 ప్రతి॒త్యన్నామ॑ రా॒జ్యమ॑ధా॒యీత్యా॑హ .. 1. 7. 4. 2..

26 రా॒జ్యమే॒వాస్మి॒న్ ప్రతి॑దధాతి . స్వాం త॒నువం॒ వరు॑ణో అశిశ్రే॒దిత్యా॑హ
 . వ॒రు॒ణ॒స॒వమే॒వావ॑రుంధే . శుచే᳚ర్మి॒త్రస్య॒ వ్రత్యా॑ అభూ॒మేత్యా॑హ .
 శుచి॑మే॒వైనం॒ వ్రత్యం॑ కరోతి . అమ॑న్మహి మహ॒త ఋ॒తస్య॒ నామేత్యా॑హ . మ॒ను॒త
 ఏ॒వైనం᳚ . సర్వే॒ వ్రాతా॒ వరు॑ణస్యాభూవ॒న్నిత్యా॑హ . సర్వ॑వ్రాతమే॒వైనం॑ కరోతి .
 వి మి॒త్ర ఏవై॒రరా॑తిమతారీ॒దిత్యా॑హ .. 1. 7. 4. 3..

27 అరా॑తిమే॒వైనం॑ తారయతి . అసూ॑షుదంత య॒జ్ఞియా॑ ఋ॒తేనేత్యా॑హ
 . స్వ॒దయ॑త్యే॒వైనం᳚ . వ్యు॑త్రి॒తో జ॑రి॒మాణం॑ న ఆన॒డిత్యా॑హ .
 ఆయు॑రే॒వాస్మిం॑దధాతి . ద్వాభ్యాం॒ విమృ॑ష్టే . ద్వి॒పాద్యజ॑మానః॒ ప్రతి॑ష్ఠిత్యై
 . అ॒గ్నీ॒షో॒మీయ॑స్య॒ చైకా॑దశకపాలస్య దేవసు॒వాం చ॑ హ॒విషా॑మ॒గ్నయే᳚
 స్విష్ట॒కృతే॑ స॒మవ॑ద్యతి . దే॒వతా॑భిరే॒వైన॑ముభ॒యతః॒ పరి॑గృహ్ణాతి .
 వి॒ష్ణు॒క్ర॒మాన్క్ర॑మతే . విష్ణు॑రే॒వ భూ॒త్వేమాన్ లో॒కాన॒భిజ॑యతి .. 1. 7. 4. 4.. స॒త్యానా॑మధా॒యీత్యా॑హాతారీ॒దిత్యా॑హ క్రమత॒ ఏకం॑ చ .. 4..

28 అ॒ర్థేతః॒ స్థేతి॑ జుహోతి . ఆహు॑త్యై॒వైనా॑ ని॒ష్క్రీయ॑ గృహ్ణాతి . అథో॑
 హ॒విష్కృ॑తానామే॒వాభిఘృ॑తానాం గృహ్ణాతి . వహం॑తీనాం గృహ్ణాతి . ఏ॒తా వా అ॒పాꣳ
 రా॒ష్ట్రం . రా॒ష్ట్రమే॒వాస్మై॑ గృహ్ణాతి . అథో॒ శ్రియ॑మే॒వైన॑మ॒భివ॑హంతి .
 అ॒పాం పతి॑ర॒సీత్యా॑హ . మి॒థు॒నమే॒వాకః॑ . వృషా᳚ఽస్యూ॒ర్మిరిత్యా॑హ .. 1. 7. 5. 1..

29 ఊ॒ర్మి॒మంత॑మే॒వైనం॑ కరోతి . వృ॒ష॒సేనో॑ఽసీత్యా॑హ . సేనా॑మే॒వాస్య॒
 స2ꣳశ్య॑తి . వ్ర॒జ॒క్షితః॒ స్థేత్యా॑హ . ఏ॒తా వా అ॒పాం విశః॑ . విశ॑మే॒వాస్మై॒
 పర్యూ॑హతి . మ॒రుతా॒మోజః॒ స్థేత్యా॑హ . అన్నం॒ వై మ॒రుతః॑ . అన్న॑మే॒వావ॑రుంధే .
 సూర్య॑వర్చసః॒ స్థేత్యా॑హ .. 1. 7. 5. 2..

30 రా॒ష్ట్రమే॒వ వ॑ర్చ॒స్వ్య॑కః . సూర్య॑త్వచసః॒ స్థేత్యా॑హ . స॒త్యం వా ఏ॒తత్ .
 యద్వర్ష॑తి . అనృ॑తం॒ యదా॒ తప॑తి॒ వర్ష॑తి . స॒త్యా॒నృ॒తే ఏ॒వావ॑రుంధే
 . నైనꣳ॑ సత్యానృ॒తే ఉ॑ది॒తే హిగ్గ్॑స్తః . య ఏ॒వం వేద॑ . మాందాః॒ స్థేత్యా॑హ .
 రా॒ష్ట్రమే॒వ బ్ర॑హ్మవర్చ॒స్య॑కః .. 1. 7. 5. 3..

31 వాశాః॒ స్థేత్యా॑హ . రా॒ష్ట్రమే॒వ వ॒శ్య॑కః . శక్వ॑రీః॒ స్థేత్యా॑హ . ప॒శవో॒
 వై శక్వ॑రీః . ప॒శూనే॒వావ॑రుంధే . వి॒శ్వ॒భృతః॒ స్థేత్యా॑హ . రా॒ష్ట్రమే॒వ
 ప॑య॒స్వ్య॑కః . జ॒న॒భృతః॒ స్థేత్యా॑హ . రా॒ష్ట్రమే॒వేంద్రి॑యా॒వ్య॑కః .
 అ॒గ్నేస్తే॑జ॒స్యాః᳚ స్థేత్యా॑హ .. 1. 7. 5. 4..

32 రా॒ష్ట్రమే॒వ తే॑జ॒స్వ్య॑కః . అ॒పామోష॑ధీనా॒ꣳ॒ రసః॒ స్థేత్యా॑హ .
 రా॒ష్ట్రమే॒వ మ॑ధ॒వ్య॑మకః . సా॒ర॒స్వ॒తం గ్రహం॑ గృహ్ణాతి . ఏ॒షా వా
 అ॒పాం పృ॒ష్ఠం . యథ్సర॑స్వతీ . పృ॒ష్ఠమే॒వైనꣳ॑ సమా॒నానాం᳚ కరోతి .
 షో॒డ॒శభి॑ర్గృహ్ణాతి . షోడ॑శకలో॒ వై పురు॑షః . యావా॑నే॒వ పురు॑షః .
 తస్మి॑న్వీ॒ర్యం॑ దధాతి . షో॒డ॒శభి॑ర్జు॒హోతి॑ షోడ॒శభి॑ర్గృహ్ణాతి
 . ద్వాత్రిꣳ॑శ॒థ్సంప॑ద్యంతే . ద్వాత్రిꣳ॑శదక్షరాఽను॒ష్టుక్
 . వాగ॑ను॒ష్టుప్ సర్వా॑ణి॒ ఛందాꣳ॑సి . వా॒చైవైన॒ꣳ॒
 సర్వే॑భి॒శ్ఛందో॑భిర॒భిషిం॑చతి .. 1. 7. 5. 5.. ఊ॒ర్మిరిత్యా॑హ॒ సూర్య॑వర్చసః॒
 స్థేత్యా॑హ బ్రహ్మవర్చ॒స్య॑కస్తేజ॒స్యాః᳚ స్థేత్యా॑హై॒వ పురు॑షః॒ షట్చ॑ .. 5..

33 దేవీ॑రాపః॒ సం మధు॑మతీ॒ర్మధు॑మతీభిః సృజ్యధ్వ॒మిత్యా॑హ . బ్రహ్మ॑ణై॒వైనాః॒
 సꣳసృ॑జతి . అనా॑ధృష్టాః సీద॒తేత్యా॑హ . బ్రహ్మ॑ణై॒వైనాః᳚ సాదయతి . అం॒త॒రా
 హోతు॑శ్చ॒ ధిష్ణి॑యం బ్రాహ్మణాచ్ఛ॒ꣳ॒సిన॑శ్చ సాదయతి . ఆ॒గ్నే॒యో వై హోతా᳚ .
 ఐం॒ద్రో బ్రా᳚హ్మణాచ్ఛ॒ꣳ॒సీ . తేజ॑సా చై॒వేంద్రి॒యేణ॑ చోభ॒యతో॑ రా॒ష్ట్రం
 పరి॑గృహ్ణాతి . హిర॑ణ్యే॒నోత్పు॑నాతి . ఆహు॑త్యై॒ హి ప॒విత్రా᳚భ్యాముత్పు॒నంతి॒
 వ్యావృ॑త్త్యై .. 1. 7. 6. 1..

34 శ॒తమా॑నం భవతి . శ॒తాయుః॒ పురు॑షః శ॒తేంద్రి॑యః . ఆయు॑ష్యే॒వేంద్రి॒యే
 ప్రతి॑తిష్ఠతి . అని॑భృష్టమ॒సీత్యా॑హ . అని॑భృష్ట॒గ్గ్॒ హ్యే॑తత్ . వా॒చో
 బంధు॒రిత్యా॑హ . వా॒చో హ్యే॑ష బంధుః॑ . త॒పో॒జా ఇత్యా॑హ . త॒పో॒జా హ్యే॑తత్ .
 సోమ॑స్య దా॒త్రమ॒సీత్యా॑హ .. 1. 7. 6. 2..

35 సోమ॑స్య॒ హ్యే॑తద్దా॒త్రం . శు॒క్రా వః॑ శు॒క్రేణోత్పు॑నా॒మీత్యా॑హ . శు॒క్రా
 హ్యాపః॑ . శు॒క్రꣳ హిర॑ణ్యం . చం॒ద్రాశ్చం॒ద్రేణేత్యా॑హ . చం॒ద్రా హ్యాపః॑
 . చం॒ద్రꣳ హిర॑ణ్యం . అ॒మృతా॑ అ॒మృతే॒నేత్యా॑హ . అ॒మృతా॒ హ్యాపః॑ .
 అ॒మృత॒ꣳ॒ హిర॑ణ్యం .. 1. 7. 6. 3..

36 స్వాహా॑ రాజ॒సూయా॒యేత్యా॑హ . రా॒జ॒సూయా॑య॒ హ్యే॑నా ఉత్పు॒నాతి॑ . స॒ధ॒మాదో᳚
 ద్యు॒మ్నినీ॒రూర్జ॑ ఏ॒తా ఇతి॑ వారు॒ణ్యర్చా గృ॑హ్ణాతి . వ॒రు॒ణ॒స॒వమే॒వావ॑రుంధే
 . ఏక॑యా గృహ్ణాతి . ఏ॒క॒ధైవ యజ॑మానే వీ॒ర్యం॑ దధాతి . క్ష॒త్త్రస్యోల్బ॑మసి
 క్ష॒త్త్రస్య॒ యోని॑ర॒సీతి॑ తా॒ర్ప్యం చో॒ష్ణీషం॑ చ॒ ప్రయ॑చ్ఛతి సయోని॒త్వాయ॑
 . ఏక॑శతేన దర్భపుంజీ॒లైః ప॑వయతి . శ॒తాయు॒ర్వై పురు॑షః శ॒తవీ᳚ర్యః .
 ఆ॒త్మైక॑శ॒తః .. 1. 7. 6. 4..

37 యావా॑నే॒వ పురు॑షః . తస్మి॑న్వీ॒ర్యం॑ దధాతి . దధ్యా॑శయతి .
 ఇం॒ద్రి॒యమే॒వావ॑రుంధే . ఉ॒దుం॒బర॑మాశయతి . అ॒న్నాద్య॒స్యావ॑రుద్ధ్యై .
 శష్పా᳚ణ్యాశయతి . సురా॑బలిమే॒వైనం॑ కరోతి . ఆ॒విద॑ ఏ॒తా భ॑వంతి .
 ఆ॒విద॑మే॒వైనం॑ గమయంతి .. 1. 7. 6. 5..

38 అ॒గ్నిరే॒వైనం॒ గార్హ॑పత్యేనావతి . ఇంద్ర॑ ఇంద్రి॒యేణ॑ . పూ॒షా ప॒శుభిః॑
 . మి॒త్రావరు॑ణౌ ప్రాణాపా॒నాభ్యాం᳚ . ఇంద్రో॑ వృ॒త్రాయ॒ వజ్ర॒ముద॑యచ్ఛత్ .
 స దివ॑మలిఖత్ . సో᳚ఽర్య॒మ్ణః పంథా॑ అభవత్ . స ఆవి॑న్నే॒ ద్యావా॑పృథి॒వీ
 ధృ॒తవ్ర॑తే॒ ఇతి॒ ద్యావా॑పృథి॒వీ ఉపా॑ధావత్ . స ఆ॒భ్యామే॒వ ప్రసూ॑త॒ ఇంద్రో॑
 వృ॒త్రాయ॒ వజ్రం॒ ప్రాహ॑రత్ . ఆవి॑న్నే॒ ద్యావా॑పృథి॒వీ ధృ॒తవ్ర॑తే॒ ఇతి॒
 యదాహ॑ .. 1. 7. 6. 6..

39 ఆ॒భ్యామే॒వ ప్రసూ॑తో॒ యజ॑మానో॒ వజ్రం॒ భ్రాతృ॑వ్యాయ॒ ప్రహ॑రతి . ఆవి॑న్నా
 దే॒వ్యది॑తిర్విశ్వరూ॒పీత్యా॑హ . ఇ॒యం వై దే॒వ్యది॑తిర్విశ్వరూ॒పీ . అ॒స్యామే॒వ
 ప్రతి॑తిష్ఠతి . ఆవి॑న్నో॒ఽయమ॒సావా॑ముష్యాయ॒ణో᳚ఽస్యాం వి॒శ్య॑స్మిన్రా॒ష్ట్ర ఇత్యా॑హ
 . వి॒శైవైనꣳ॑ రా॒ష్ట్రేణ॒ సమ॑ర్ధయతి . మ॒హ॒తే క్ష॒త్త్రాయ॑ మహ॒త
 ఆధి॑పత్యాయ మహ॒తే జాన॑రాజ్యా॒యేత్యా॑హ . ఆ॒శిష॑మే॒వైతామాశా᳚స్తే . ఏ॒ష వో॑
 భరతా॒ రాజా॒ సోమో॒ఽస్మాకం॑ బ్రాహ్మ॒ణానా॒ꣳ॒ రాజేత్యా॑హ . తస్మా॒థ్సోమ॑రాజానో
 బ్రాహ్మ॒ణాః .. 1. 7. 6. 7..

40 ఇంద్ర॑స్య॒ వజ్రో॑ఽసి॒ వార్త్ర॑ఘ్న॒ ఇతి॒ ధనుః॒ ప్రయ॑చ్ఛతి॒ విజి॑త్యై
 . శ॒త్రు॒బాధ॑నాః॒ స్థేతీషూన్॑ . శత్రూ॑నే॒వాస్య॑ బాధంతే . పా॒త మా᳚
 ప్ర॒త్యంచం॑ పా॒త మా॑ తి॒ర్యంచ॑మ॒న్వంచం॑ మా పా॒తేత్యా॑హ . తి॒స్రో
 వై శ॑ర॒వ్యాః᳚ . ప్ర॒తీచీ॑ తి॒రశ్చ్య॒నూచీ᳚ . తాభ్య॑ ఏ॒వైనం॑ పాంతి .
 ది॒గ్భ్యో మా॑ పా॒తేత్యా॑హ . ది॒గ్భ్య ఏ॒వైనం॑ పాంతి . విశ్వా᳚భ్యో మా నా॒ష్ట్రాభ్యః॑
 పా॒తేత్యా॑హ . అప॑రిమితాదే॒వైనం॑ పాంతి . హిర॑ణ్యవర్ణావు॒షసాం᳚ విరో॒క
 ఇతి॑ త్రి॒ష్టుభా॑ బా॒హూ ఉద్గృ॑హ్ణాతి . ఇం॒ద్రి॒యం వై వీ॒ర్యం॑ త్రి॒ష్టుక్ .
 ఇం॒ద్రి॒యమే॒వ వీ॒ర్య॑ము॒పరి॑ష్టాదా॒త్మంధ॑త్తే .. 1. 7. 6. 8.. వ్యావృ॑త్త్యై
 దా॒త్రమ॒సీత్యా॑హా॒మృత॒ꣳ॒ హిర॑ణ్యమేకశ॒తో గ॑మయం॒త్యాహ॑ బ్రాహ్మ॒ణా
 నా॒ష్ట్రాభ్యః॑ పా॒తేత్యా॑హ చ॒త్వారి॑ చ .. 6..

41 దిశో॒ వ్యాస్థా॑పయతి . ది॒శామ॒భిజి॑త్యై . యద॑నుప్ర॒క్రామే᳚త్ . అ॒భి దిశో॑
 జయేత్ . ఉత్తు మా᳚ద్యేత్ . మన॒సాఽను॒ ప్రక్రా॑మతి . అ॒భి దిశో॑ జయతి . నోన్మా᳚ద్యతి .
 స॒మిధ॒మా తి॒ష్ఠేత్యా॑హ . తేజ॑ ఏ॒వావ॑రుంధే .. 1. 7. 7. 1..

42 ఉ॒గ్రా మా తి॒ష్ఠేత్యా॑హ . ఇం॒ద్రి॒యమే॒వావ॑రుంధే . వి॒రాజ॒ మా తి॒ష్ఠేత్యా॑హ
 . అ॒న్నాద్య॑మే॒వావ॑రుంధే . ఉదీ॑చీ॒ మా తి॒ష్ఠేత్యా॑హ . ప॒శూనే॒వావ॑రుంధే .
 ఊ॒ర్ధ్వా మా తి॒ష్ఠేత్యా॑హ . సు॒వ॒ర్గమే॒వ లో॒కమ॒భిజ॑యతి . అనూజ్జి॑హీతే .
 సు॒వ॒ర్గస్య॑ లో॒కస్య॒ సమ॑ష్ట్యై .. 1. 7. 7. 2..

43 మా॒రు॒త ఏ॒ష భ॑వతి . అన్నం॒ వై మ॒రుతః॑ . అన్న॑మే॒వావ॑రుంధే .
 ఏక॑విꣳశతికపాలో భవతి॒ ప్రతి॑ష్ఠిత్యై . యో॑ఽరణ్యేఽనువా॒క్యో॑ గ॒ణః . తం
 మ॑ధ్య॒త ఉప॑దధాతి . గ్రా॒మ్యైరే॒వ ప॒శుభి॑రార॒ణ్యాన్ ప॒శూన్ పరి॑గృహ్ణాతి .
 తస్మా᳚ద్గ్రా॒మ్యైః ప॒శుభి॑రార॒ణ్యాః ప॒శవః॒ పరి॑గృహీతాః . పృథి॑ర్వై॒న్యః .
 అ॒భ్య॑షిచ్యత .. 1. 7. 7. 3..

44 స రా॒ష్ట్రం నాభ॑వత్ . స ఏ॒తాని॑ పా॒ర్థాన్య॑పశ్యత్ . తాన్య॑జుహోత్ .
 తైర్వై స రా॒ష్ట్రమ॑భవత్ . యత్పా॒ర్థాని॑ జు॒హోతి॑ . రా॒ష్ట్రమే॒వ భ॑వతి .
 బా॒ర్॒హ॒స్ప॒త్యం పూర్వే॑షాముత్త॒మం భ॑వతి . ఐం॒ద్రముత్త॑రేషాం ప్రథ॒మం .
 బ్రహ్మ॑ చై॒వాస్మై᳚ క్ష॒త్త్రం చ॑ స॒మీచీ॑ దధాతి . అథో॒ బ్రహ్మ॑న్నే॒వ
 క్ష॒త్త్రం ప్రతి॑ష్ఠాపయతి .. 1. 7. 7. 4..

45 షట్పు॒రస్తా॑దభిషే॒కస్య॑ జుహోతి . షడు॒పరి॑ష్టాత్ . ద్వాద॑శ॒ సంప॑ద్యంతే
 . ద్వాద॑శ॒ మాసాః᳚ సంవథ్స॒రః . సం॒వ॒థ్స॒రః ఖలు॒ వై దే॒వానాం॒ పూః .
 దే॒వానా॑మే॒వ పురం॑ మధ్య॒తో వ్యవ॑సర్పతి . తస్య॒ న కుత॑శ్చ॒నోపా᳚వ్యా॒ధో
 భ॑వతి . భూ॒తానా॒మవే᳚ష్టీర్జుహోతి . అత్రా᳚త్ర॒ వై మృ॒త్యుర్జా॑యతే . యత్ర॑
 యత్రై॒వ మృ॒త్యుర్జాయ॑తే . తత॑ ఏ॒వైన॒మవ॑యజతే . తస్మా᳚ద్రాజ॒సూయే॑నేజా॒నః
 సర్వ॒మాయు॑రేతి . సర్వే॒ హ్య॑స్య మృ॒త్యవోఽవే᳚ష్టాః . తస్మా᳚ద్రాజ॒సూయే॑నేజా॒నో
 నాభిచ॑రిత॒వై . ప్ర॒త్యగే॑నమభిచా॒రః స్తృ॑ణుతే .. 1. 7. 7. 5.. రుం॒ధే॒
 సమ॑ష్ట్యా అసిచ్యత స్థాపయతి॒ జాయ॑తే॒ పంచ॑ చ .. 7..

46 సోమ॑స్య॒ త్విషి॑రసి॒ తవే॑వ మే॒ త్విషి॑ర్భూయా॒దితి॑ శార్దూలచ॒ర్మోప॑స్తృణాతి
 . యైవ సోమే॒ త్విషిః॑ . యా శా᳚ర్దూ॒లే . తామే॒వావ॑రుంధే . మృ॒త్యోర్వా ఏ॒ష వర్ణః॑
 . యచ్ఛా᳚ర్దూ॒లః . అ॒మృత॒ꣳ॒ హిర॑ణ్యం . అ॒మృత॑మసి మృ॒త్యోర్మా॑ పా॒హీతి॒
 హిర॑ణ్య॒ముపా᳚స్యతి . అ॒మృత॑మే॒వ మృ॒త్యోరం॒తర్ధ॑త్తే . శ॒తమా॑నం భవతి ..

 1. 7. 8. 1..

47 శ॒తాయుః॒ పురు॑షః శ॒తేంద్రి॑యః . ఆయు॑ష్యే॒వేంద్రి॒యే ప్రతి॑తిష్ఠతి .
 ది॒ద్యోన్మా॑ పా॒హీత్యు॒పరి॑ష్టా॒దధి॒ నిద॑ధాతి . ఉ॒భ॒యత॑ ఏ॒వాస్మై॒
 శర్మ॑ దధాతి . అవే᳚ష్టా దంద॒శూకా॒ ఇతి॑ క్లీ॒బꣳ సీసే॑న విధ్యతి .
 దం॒ద॒శూకా॑నే॒వావ॑యజతే . తస్మా᳚త్క్లీ॒బం దం॑ద॒శూకా॒ దꣳ శు॑కాః .
 నిర॑స్తం॒ నము॑చేః॒ శిర॒ ఇతి॑ లోహితాయ॒సం నిర॑స్యతి . పా॒ప్మాన॑మే॒వ నము॑చిం
 ని॒రవ॑దయతే . ప్రా॒ణా ఆ॒త్మనః॒ పూర్వే॑ఽభి॒షిచ్యా॒ ఇత్యా॑హుః .. 1. 7. 8. 2..

48 సోమో॒ రాజా॒ వరు॑ణః . దే॒వా ధర్మ॒సువ॑శ్చ॒ యే . తే తే॒ వాచꣳ॑ సువంతాం॒
 తే తే᳚ ప్రా॒ణꣳ సు॑వంతా॒మిత్యా॑హ . ప్రా॒ణానే॒వాత్మనః॒ పూర్వా॑న॒భిషిం॑చతి
 . యద్బ్రూ॒యాత్ . అ॒గ్నేస్త్వా॒ తేజ॑సా॒ఽభిషిం॑చా॒మీతి॑ . తే॒జ॒స్వ్యే॑వ స్యా᳚త్ .
 దు॒శ్చర్మా॒ తు భ॑వేత్ . సోమ॑స్య త్వా ద్యు॒మ్నేనా॒భిషిం॑చా॒మీత్యా॑హ . సౌ॒మ్యో
 వై దే॒వత॑యా॒ పురు॑షః .. 1. 7. 8. 3..

49 స్వయై॒వైనం॑ దే॒వత॑యా॒ఽభిషిం॑చతి . అ॒గ్నేస్తేజ॒సేత్యా॑హ
 . తేజ॑ ఏ॒వాస్మిం॑దధాతి . సూర్య॑స్య॒ వర్చ॒సేత్యా॑హ . వర్చ॑
 ఏ॒వాస్మిం॑దధాతి . ఇంద్ర॑స్యేంద్రి॒యేణేత్యా॑హ . ఇం॒ద్రి॒యమే॒వాస్మిం॑దధాతి .
 మి॒త్రావరు॑ణయోర్వీ॒ర్యే॑ణేత్యా॑హ . వీ॒ర్య॑మే॒వాస్మిం॑దధాతి . మ॒రుతా॒మోజ॒సేత్యా॑హ
 .. 1. 7. 8. 4..

50 ఓజ॑ ఏ॒వాస్మిం॑దధాతి . క్ష॒త్త్రాణాం᳚ క్ష॒త్త్రప॑తిర॒సీత్యా॑హ .
 క్ష॒త్త్రాణా॑మే॒వైనం॑ క్ష॒త్త్రప॑తిం కరోతి . అతి॑ది॒వస్పా॒హీత్యా॑హ .
 అత్య॒న్యాన్పా॒హీతి॒ వావైతదా॑హ . స॒మావ॑వృత్రన్నధ॒రాగుదీ॑చీ॒రిత్యా॑హ .
 రా॒ష్ట్రమే॒వాస్మిం॑ధ్రు॒వమ॑కః . ఉ॒చ్ఛేష॑ణేన జుహోతి . ఉ॒చ్ఛేష॑ణభాగో॒
 వై రు॒ద్రః . భా॒గ॒ధేయే॑నై॒వ రు॒ద్రం ని॒రవ॑దయతే .. 1. 7. 8. 5..

51 ఉద॑ఙ్ప॒రేత్యాగ్నీ᳚ద్ధ్రే జుహోతి . ఏ॒షా వై రు॒ద్రస్య॒ దిక్ . స్వాయా॑మే॒వ ది॒శి
 రు॒ద్రం ని॒రవ॑దయతే . రుద్ర॒ యత్తే॒ క్రయీ॒పరం॒ నామేత్యా॑హ . యద్వా అ॑స్య॒
 క్రయీ॒పరం॒ నామ॑ . తేన॒ వా ఏ॒ష హి॑నస్తి . యꣳ హి॒నస్తి॑ . తేనై॒వైనꣳ॑
 స॒హ శ॑మయతి . తస్మై॑ హు॒తమ॑సి య॒మేష్ట॑మ॒సీత్యా॑హ . య॒మాదే॒వాస్య॑
 మృ॒త్యుమవ॑యజతే .. 1. 7. 8. 6..

52 ప్రజా॑పతే॒ న త్వదే॒తాన్య॒న్య ఇతి॒ తస్యై॑ గృ॒హే జు॑హుయాత్ . యాం కా॒మయే॑త
 రా॒ష్ట్రమ॑స్యై ప్ర॒జా స్యా॒దితి॑ . రా॒ష్ట్రమే॒వాస్యై᳚ ప్ర॒జా భ॑వతి .
 ప॒ర్ణ॒మయే॑నాధ్వ॒ర్యుర॒భిషిం॑చతి . బ్ర॒హ్మ॒వ॒ర్చ॒సమే॒వాస్మిం॒త్విషిం॑
 దధాతి . ఔదుం॑బరేణ రాజ॒న్యః॑ . ఊర్జ॑మే॒వాస్మి॑న్న॒న్నాద్యం॑ దధాతి .
 ఆశ్వ॑త్థేన॒ వైశ్యః॑ . విశ॑మే॒వాస్మి॒న్పుష్టిం॑ దధాతి . నైయ॑గ్రోధేన॒ జన్యః॑
 . మి॒త్రాణ్యే॒వాస్మై॑ కల్పయతి . అథో॒ ప్రతి॑ష్ఠిత్యై .. 1. 7. 8. 7.. భ॒వ॒త్యా॒హుః॒
 పురు॑ష॒ ఓజ॒సేత్యా॑హ ని॒రవ॑దయతే యజతే॒ జన్యో॒ ద్వే చ॑ .. 8..

53 ఇంద్ర॑స్య॒ వజ్రో॑సి॒ వార్త్ర॑ఘ్న॒ ఇతి॒ రథ॑ము॒పావ॑హరతి॒ విజి॑త్యై .
 మి॒త్రావరు॑ణయోస్త్వా ప్రశా॒స్త్రోః ప్ర॒శిషా॑ యున॒జ్మీత్యా॑హ . బ్రహ్మ॑ణై॒వైనం॑
 దే॒వతా᳚భ్యాం యునక్తి . ప్ర॒ష్టి॒వా॒హినం॑ యునక్తి . ప్ర॒ష్టి॒వా॒హీ వై దే॑వర॒థః .
 దే॒వ॒ర॒థమే॒వాస్మై॑ యునక్తి . త్రయోఽశ్వా॑ భవంతి . రథ॑శ్చతు॒ర్థః . ద్వౌ
 స॑వ్యేష్ఠసార॒థీ . షట్థ్సంప॑ద్యంతే .. 1. 7. 9. 1..

54 షడ్వా ఋ॒తవః॑ . ఋ॒తుభి॑రే॒వైనం॑ యునక్తి . వి॒ష్ణు॒క్ర॒మాన్క్ర॑మతే
 . విష్ణు॑రే॒వ భూ॒త్వేమాన్ లో॒కాన॒భిజ॑యతి . యః, క్ష॒త్త్రియః॒ ప్రతి॑హితః .
 సో᳚ఽన్వార॑భతే . రా॒ష్ట్రమే॒వ భ॑వతి . త్రి॒ష్టుభా॒ఽన్వార॑భతే . ఇం॒ద్రి॒యం
 వై త్రి॒ష్టుక్ . ఇం॒ద్రి॒యమే॒వ యజ॑మానే దధాతి .. 1. 7. 9. 2..

55 మ॒రుతాం᳚ ప్రస॒వే జే॑ష॒మిత్యా॑హ . మ॒రుద్భి॑రే॒వ ప్రసూ॑త॒ ఉజ్జ॑యతి .
 ఆ॒ప్తం మన॒ ఇత్యా॑హ . యదే॒వ మన॒సైఫ్సీ᳚త్ . తదా॑పత్ . రా॒జ॒న్యం॑ జినాతి .
 అనా᳚క్రాంత ఏ॒వాక్ర॑మతే . వి వా ఏ॒ష ఇం॑ద్రి॒యేణ॑ వీ॒ర్యే॑ణర్ద్ధ్యతే . యో రా॑జ॒న్యం॑
 జి॒నాతి॑ . సమ॒హమిం॑ద్రి॒యేణ॑ వీ॒ర్యే॑ణేత్యా॑హ .. 1. 7. 9. 3..

56 ఇం॒ద్రి॒యమే॒వ వీ॒ర్య॑మా॒త్మంధ॑త్తే . ప॒శూ॒నాం మ॒న్యుర॑సి॒ తవే॑వ
 మే మ॒న్యుర్భూ॑యా॒దితి॒ వారా॑హీ ఉపా॒నహా॒వుప॑ముంచతే . ప॒శూ॒నాం వా ఏ॒ష
 మ॒న్యుః . యద్వ॑రా॒హః . తేనై॒వ ప॑శూ॒నాం మ॒న్యుమా॒త్మంధ॑త్తే . అ॒భి వా
 ఇ॒యꣳ సు॑షువా॒ణం కా॑మయతే . తస్యే᳚శ్వ॒రేంద్రి॒యం వీ॒ర్య॑మాదా॑తోః . వారా॑హీ
 ఉపా॒నహా॒వుప॑ముంచతే . అ॒స్యా ఏ॒వాంతర్ధ॑త్తే . ఇం॒ద్రి॒యస్య॑ వీ॒ర్య॑స్యానా᳚త్యై ..

 1. 7. 9. 4..

57 నమో॑ మా॒త్రే పృ॑థి॒వ్యా ఇత్యా॒హాహిꣳ॑సాయై . ఇయ॑ద॒స్యాయు॑ర॒స్యాయు॑ర్మే
 ధే॒హీత్యా॑హ . ఆయు॑రే॒వాత్మంధ॑త్తే . ఊర్గ॒స్యూర్జం॑ మే ధే॒హీత్యా॑హ
 . ఊర్జ॑మే॒వాత్మంధ॑త్తే . యుఙ్ఙ॑సి॒ వర్చో॑ఽసి॒ వర్చో॒ మయి॑ ధే॒హీత్యా॑హ .
 వర్చ॑ ఏ॒వాత్మంధ॑త్తే . ఏ॒క॒ధా బ్ర॒హ్మణ॒ ఉప॑హరతి . ఏ॒క॒ధైవ యజ॑మాన॒
 ఆయు॒రూర్జం॒ వర్చో॑ దధాతి . ర॒థ॒వి॒మో॒చ॒నీయా॑ జుహోతి॒ ప్రతి॑ష్ఠిత్యై .. 1. 7. 9. 5..

58 త్రయోఽశ్వా॑ భవంతి . రథ॑శ్చతు॒ర్థః . తస్మా᳚చ్చ॒తుర్జు॑హోతి .
 యదు॒భౌ స॒హావ॒తిష్ఠే॑తాం . స॒మా॒నం లో॒కమి॑యాతాం . స॒హ సం॑గ్రహీ॒త్రా
 ర॑థ॒వాహ॑నే॒ రథ॒మాద॑ధాతి . సు॒వ॒ర్గాదే॒వైనం॑ లో॒కాదం॒తర్ద॑ధాతి
 . హ॒ꣳ॒సః శు॑చి॒షదిత్యాద॑ధాతి . బ్రహ్మ॑ణై॒వైన॑ముపావ॒హర॑తి .
 బ్రహ్మ॒ణాఽఽద॑ధాతి . అతి॑చ్ఛంద॒సాఽఽద॑ధాతి . అతి॑చ్ఛందా॒ వై సర్వా॑ణి॒
 ఛందాꣳ॑సి . సర్వే॑భిరే॒వైనం॒ ఛందో॑భి॒రాద॑ధాతి . వర్ష్మ॒ వా ఏ॒షా
 ఛంద॑సాం . యదతి॑చ్ఛందాః . యదతి॑చ్ఛందసా॒ దధా॑తి . వర్ష్మై॒వైనꣳ॑
 సమా॒నానాం᳚ కరోతి .. 1. 7. 9. 6.. ప॒ద్యం॒తే॒ ద॒ధా॒తి॒ వీ॒ర్యే॑ణేత్యా॒హానా᳚త్యై॒
 ప్రతి॑ష్ఠిత్యై॒ బ్రహ్మ॒ణాఽఽద॑ధాతి స॒ప్త చ॑ .. 9..

59 మి॒త్రో॑ఽసి॒ వరు॑ణో॒ఽసీత్యా॑హ . మై॒త్రం వా అహః॑ . వా॒రు॒ణీ రాత్రిః॑ .
 అ॒హో॒రా॒త్రాభ్యా॑మే॒వైన॑ము॒పావ॑హరతి . మి॒త్రో॑ఽసి॒ వరు॑ణో॒ఽసీత్యా॑హ .
 మై॒త్రో వై దక్షి॑ణః . వా॒రు॒ణః స॒వ్యః . వై॒శ్వ॒దే॒వ్యా॑మిక్షా᳚ . స్వమే॒వైనౌ॑
 భాగ॒ధేయ॑ము॒పావ॑హరతి . సమ॒హం విశ్వై᳚ర్దే॒వైరిత్యా॑హ .. 1. 7. 10. 1..

60 వై॒శ్వ॒దే॒వ్యో॑ వై ప్ర॒జాః . తా ఏ॒వాద్యాః᳚ కురుతే . క్ష॒త్త్రస్య॒ నాభి॑రసి
 క్ష॒త్త్రస్య॒ యోని॑ర॒సీత్య॑ధీవా॒సమాస్తృ॑ణాతి సయోని॒త్వాయ॑ . స్యో॒నా మాసీ॑ద
 సు॒షదా॒ మాసీ॒దేత్యా॑హ . య॒థా॒ య॒జురే॒వైతత్ . మా త్వా॑ హిꣳసీ॒న్మా మా॑
 హిꣳసీ॒దిత్యా॒హాహిꣳ॑సాయై . నిష॑సాద ధృ॒తవ్ర॑తో॒ వరు॑ణః ప॒స్త్యా᳚స్వా
 సామ్రా᳚జ్యాయ సు॒క్రతు॒రిత్యా॑హ . సామ్రా᳚జ్యమే॒వైనꣳ॑ సు॒క్రతుం॑ కరోతి .
 బ్రహ్మా 3 న్త్వꣳ రా॑జన్బ్ర॒హ్మాఽసి॑ సవి॒తాఽసి॑ స॒త్యస॑వ॒ ఇత్యా॑హ .
 స॒వి॒తార॑మే॒వైనꣳ॑ స॒త్యస॑వం కరోతి .. 1. 7. 10. 2..

61 బ్రహ్మా 3 న్త్వꣳ రా॑జన్బ్ర॒హ్మాఽసీంద్రో॑ఽసి స॒త్యౌజా॒ ఇత్యా॑హ
 . ఇంద్ర॑మే॒వైనꣳ॑ స॒త్యౌజ॑సం కరోతి . బ్రహ్మా 3 న్త్వꣳ రా॑జన్
 బ్ర॒హ్మాఽసి॑ మి॒త్రో॑ఽసి సు॒శేవ॒ ఇత్యా॑హ . మి॒త్రమే॒వైనꣳ॑ సు॒శేవం॑
 కరోతి . బ్రహ్మా 3 న్త్వꣳ రా॑జన్ బ్ర॒హ్మాఽసి॒ వరు॑ణోఽసి స॒త్యధ॒ర్మేత్యా॑హ .
 వరు॑ణమే॒వైనꣳ॑ స॒త్యధ॑ర్మాణం కరోతి . స॒వి॒తాఽసి॑ స॒త్యస॑వ॒
 ఇత్యా॑హ . గా॒య॒త్రీమే॒వైతేనా॑భి॒వ్యాహ॑రతి . ఇంద్రో॑ఽసి స॒త్యౌజా॒ ఇత్యా॑హ .
 త్రి॒ష్టుభ॑మే॒వైతేనా॑భి॒వ్యాహ॑రతి .. 1. 7. 10. 3..

62 మి॒త్రో॑ఽసి సు॒శేవ॒ ఇత్యా॑హ . జగ॑తీమే॒వైతేనా॑భి॒వ్యాహ॑రతి . స॒త్యమే॒తా
 దే॒వతాః᳚ . స॒త్యమే॒తాని॒ ఛందాꣳ॑సి . స॒త్యమే॒వావ॑రుంధే . వరు॑ణోఽసి
 స॒త్యధ॒ర్మేత్యా॑హ . అ॒ను॒ష్టుభ॑మే॒వైతేనా॑భి॒వ్యాహ॑రతి . స॒త్యా॒నృ॒తే వా
 అ॑ను॒ష్టుప్ . స॒త్యా॒నృ॒తే వరు॑ణః . స॒త్యా॒నృ॒తే ఏ॒వావ॑రుంధే .. 1. 7. 10. 4..

63 నైనꣳ॑ సత్యానృ॒తే ఉ॑ది॒తే హిగ్గ్॑స్తః . య ఏ॒వం వేద॑ . ఇంద్ర॑స్య॒ వజ్రో॑ఽసి॒
 వార్త్ర॑ఘ్న॒ ఇతి॒ స్ఫ్యం ప్రయ॑చ్ఛతి . వజ్రో॒ వై స్ఫ్యః . వజ్రే॑ణై॒వాస్మా॑
 అవరప॒రꣳ రం॑ధయతి . ఏ॒వꣳ హి తచ్ఛ్రేయః॑ . యద॑స్మా ఏ॒తే రధ్యే॑యుః .
 దిశో॒ఽభ్య॑యꣳ రాజా॑ఽభూ॒దితి॒ పంచా॒క్షాన్ప్రయ॑చ్ఛతి . ఏ॒తే వై సర్వేఽయాః᳚
 . అప॑రాజాయినమే॒వైనం॑ కరోతి .. 1. 7. 10. 5..

64 ఓ॒ద॒నముద్బ్రు॑వతే . ప॒ర॒మే॒ష్ఠీ వా ఏ॒షః . యదో॑ద॒నః
 . ప॒ర॒మామే॒వైన॒గ్గ్॒ శ్రియం॑ గమయతి . సుశ్లో॒కా 4 ం సుమం॑గ॒లా 4 ం
 సత్య॑రా॒జా 3 నిత్యా॑హ . ఆ॒శిష॑మే॒వైతామాశా᳚స్తే . శౌ॒నః॒శే॒పమాఖ్యా॑పయతే
 . వ॒రు॒ణ॒పా॒శాదే॒వైనం॑ ముంచతి . ప॒రః॒శ॒తం భ॑వతి . శ॒తాయుః॒
 పురు॑షః శ॒తేంద్రి॑యః . ఆయు॑ష్యే॒వేంద్రి॒యే ప్రతి॑తిష్ఠతి . మా॒రు॒తస్య॒
 చైక॑విꣳశతికపాలస్య వైశ్వదే॒వ్యై చా॒మిక్షా॑యా అ॒గ్నయే᳚ స్విష్ట॒కృతే॑
 స॒మవ॑ద్యతి . దే॒వతా॑భిరే॒వైన॑ముభ॒యతః॒ పరి॑గృహ్ణాతి . అ॒పాంనప్త్రే॒
 స్వాహో॒ర్జోనప్త్రే॒ స్వాహా॒ఽగ్నయే॑ గృ॒హప॑తయే॒ స్వాహేతి॑ తి॒స్ర ఆహు॑తీర్జుహోతి . త్రయ॑
 ఇ॒మే లో॒కాః . ఏ॒ష్వే॑వ లో॒కేషు॒ ప్రతి॑తిష్ఠతి .. 1. 7. 10. 6.. దే॒వైరిత్యా॑హ
 స॒త్యస॑వం కరోతి త్రి॒ష్టుభ॑మే॒వైతేనా॑భి॒ వ్యాహ॑రతి సత్యానృ॒తే ఏ॒వావ॑రుంధే
 కరోతి శ॒తేంద్రి॑యః॒ షట్చ॑ .. 10..

 ఏ॒తద్బ్రా᳚హ్మణాని ధా॒త్రే ర॒త్నినాం᳚ దేవసు॒వామ॒ర్థేఽతో॒ దేవీ॒ర్దిశః॒
సోమ॒స్యేంద్ర॑స్య మి॒త్రో దశ॑ .. 10..

 ఏ॒తద్బ్రా᳚హ్మణాని వైష్ణ॒వం త్రి॑కపా॒లమన్నం॒ వై పూ॒షా వాశాః॒ స్థేత్యా॑హ॒
దిశో॒ వ్యాస్థా॑పయ॒త్యుద॑ఙ్ప॒రేత్య॒ బ్రహ్మా 3 న్త్వꣳ రా॑జం॒చతుః॑ షష్టిః .. 64..

 ఏ॒తద్బ్రా᳚హ్మణాని॒ ప్రతి॑తిష్ఠతి ..

ప్రథమాష్టకే అష్టమః ప్రపాఠకః 8

1 వరు॑ణస్య సుషువా॒ణస్య॑ దశ॒ధేంద్రి॒యం వీ॒ర్యం॑ పరా॑ఽపతత్ .
   తథ్స॒ꣳ॒సృద్భి॒రను॒సమ॑సర్పత్ . తథ్స॒ꣳ॒సృపాꣳ॑ సꣳసృ॒త్త్వం
   . అ॒గ్నినా॑ దే॒వేన॑ ప్రథ॒మేఽహం॒ నను॒ ప్రాయుం॑క్త . సర॑స్వత్యా వా॒చా
   ద్వి॒తీయే᳚ . స॒వి॒త్రా ప్ర॑స॒వేన॑ తృ॒తీయే᳚ . పూ॒ష్ణా ప॒శుభి॑శ్చతు॒ర్థే .
   బృహ॒స్పతి॑నా॒ బ్రహ్మ॑ణా పంచ॒మే . ఇంద్రే॑ణ దే॒వేన॑ ష॒ష్ఠే . వరు॑ణేన॒
   స్వయా॑ దే॒వత॑యా సప్త॒మే .. 1. 8. 1. 1..

2 సోమే॑న॒ రాజ్ఞా᳚ఽష్ట॒మే . త్వష్ట్రా॑ రూ॒పేణ॑ నవ॒మే . విష్ణు॑నా య॒జ్ఞేనా᳚ప్నోత్
 . యథ్స॒ꣳ॒సృపో॒ భవం॑తి . ఇం॒ద్రి॒యమే॒వ తద్వీ॒ర్యం॑ యజ॑మాన
 ఆప్నోతి . పూర్వా॑ పూర్వా॒ వేది॑ర్భవతి . ఇం॒ద్రి॒యస్య॑ వీ॒ర్య॑స్యావ॑రుద్ధ్యై .
 పు॒రస్తా॑దుప॒సదాꣳ॑ సౌ॒మ్యేన॒ ప్రచ॑రతి . సోమో॒ వై రే॑తో॒ధాః . రేత॑
 ఏ॒వ తద్ద॑ధాతి . అం॒త॒రా త్వా॒ష్ట్రేణ॑ . రేత॑ ఏ॒వ హి॒తం త్వష్టా॑ రూ॒పాణి॒
 విక॑రోతి . ఉ॒పరి॑ష్టాద్వైష్ణ॒వేన॑ . య॒జ్ఞో వై విష్ణుః॑ . య॒జ్ఞ ఏ॒వాంత॒తః
 ప్రతి॑తిష్ఠతి .. 1. 8. 1. 2.. స॒ప్త॒మే ద॑ధాతి॒ పంచ॑ చ .. 1..

3 జా॒మి వా ఏ॒తత్కు॑ర్వంతి . యథ్స॒ద్యో దీ॒క్షయం॑తి స॒ద్యః సోమం॑ క్రీ॒ణంతి॑ .
 పుం॒డ॒రి॒స్ర॒జాం ప్రయ॑చ్ఛ॒త్యజా॑మిత్వాయ . అంగి॑రసః సువ॒ర్గం లో॒కం యంతః॑
 . అ॒ప్సు దీ᳚క్షాత॒పసీ॒ ప్రావే॑శయన్ . తత్పుం॒డరీ॑కమభవత్ . యత్పుం॑డరిస్ర॒జాం
 ప్ర॒యచ్ఛ॑తి . సా॒క్షాదే॒వ దీ᳚క్షాత॒పసీ॒ అవ॑రుంధే . ద॒శభి॑ర్వథ్సత॒రైః
 సోమం॑ క్రీణాతి . దశా᳚క్షరా వి॒రాట్ .. 1. 8. 2. 1..

4 అన్నం॑ వి॒రాట్ . వి॒రాజై॒వాన్నాద్య॒మవ॑రుంధే . ము॒ష్క॒రా భ॑వంతి సేంద్ర॒త్వాయ॑
 . ద॒శ॒పేయో॑ భవతి . అ॒న్నాద్య॒స్యావ॑రుద్ధ్యై . శ॒తం బ్రా᳚హ్మ॒ణాః పి॑బంతి
 . శ॒తాయుః॒ పురు॑షః శ॒తేంద్రి॑యః . ఆయు॑ష్యే॒వేంద్రి॒యే ప్రతి॑తిష్ఠతి .
 స॒ప్త॒ద॒శ2ꣳ స్తో॒త్రం భ॑వతి . స॒ప్త॒ద॒శః ప్ర॒జాప॑తిః .. 1. 8. 2. 2..

5 ప్ర॒జాప॑తే॒రాప్త్యై᳚ . ప్రా॒కా॒శావ॑ధ్వ॒ర్యవే॑ దదాతి . ప్ర॒కా॒శమే॒వైనం॑
 గమయతి . స్రజ॑ముద్గా॒త్రే . వ్యే॑వాస్మై॑ వాసయతి . రు॒క్మꣳ హోత్రే᳚ .
 ఆ॒ది॒త్యమే॒వాస్మా॒ ఉన్న॑యతి . అశ్వం॑ ప్రస్తోతృప్రతిహ॒ర్తృభ్యాం᳚ . ప్రా॒జా॒ప॒త్యో
 వా అశ్వః॑ . ప్ర॒జాప॑తే॒రాప్త్యై᳚ .. 1. 8. 2. 3..

6 ద్వాద॑శ పష్ఠౌ॒హీర్బ్ర॒హ్మణే᳚ . ఆయు॑రే॒వావ॑రుంధే . వ॒శాం మై᳚త్రావరు॒ణాయ॑
 . రా॒ష్ట్రమే॒వ వ॒శ్య॑కః . ఋ॒ష॒భం బ్రా᳚హ్మణాచ్ఛ॒ꣳ॒సినే᳚ .
 రా॒ష్ట్రమే॒వేంద్రి॑యా॒వ్య॑కః . వాస॑సీ నేష్టాపో॒తృభ్యాం᳚ . ప॒విత్రే॑ ఏ॒వాస్యై॒తే .
 స్థూరి॑ యవాచి॒తమ॑చ్ఛావా॒కాయ॑ . అం॒త॒త ఏ॒వ వరు॑ణ॒మవ॑యజతే .. 1. 8. 2. 4..

7 అ॒న॒డ్వాహ॑మ॒గ్నీధే᳚ . వహ్ని॒ర్వా అ॑న॒డ్వాన్ . వహ్ని॑ర॒గ్నీత్ . వహ్ని॑నై॒వ
 వహ్ని॑ య॒జ్ఞస్యావ॑రుంధే . ఇంద్ర॑స్య సుషువా॒ణస్య॑ త్రే॒ధేంద్రి॒యం వీ॒ర్యం॑
 పరా॑ఽపతత్ . భృగు॒స్తృతీ॑యమభవత్ . శ్రా॒యం॒తీయం॒ తృతీ॑యం .
 సర॑స్వతీ॒ తృతీ॑యం . భా॒ర్గ॒వో హోతా॑ భవతి . శ్రా॒యం॒తీయం॑ బ్రహ్మసా॒మం
 భ॑వతి . వా॒ర॒వం॒తీయ॑మగ్నిష్టోమసా॒మం . సా॒ర॒స్వ॒తీర॒పో గృ॑హ్ణాతి .
 ఇం॒ద్రి॒యస్య॑ వీ॒ర్య॑స్యావ॑రుద్ధ్యై . శ్రా॒యం॒తీయం॑ బ్రహ్మసా॒మం భ॑వతి
 . ఇం॒ద్రి॒యమే॒వాస్మి॑న్వీ॒ర్యగ్గ్॑ శ్రయతి . వా॒ర॒వం॒తీయ॑మగ్నిష్టోమసా॒మం .
 ఇం॒ద్రి॒యమే॒వాస్మి॑న్వీ॒ర్యం॑ వారయతి .. 1. 8. 2. 5.. వి॒రాట్ప్ర॒జాప॑తి॒రశ్వః॑
 ప్ర॒జాప॑తే॒రాప్త్యై॑ యజతే బ్రహ్మసా॒మం భ॑వతి స॒ప్త చ॑ .. 2..

8 ఈ॒శ్వ॒రో వా ఏ॒ష దిశోఽనూన్మ॑దితోః . యం దిశోఽను॑ వ్యాస్థా॒పయం॑తి .
 ది॒శామవే᳚ష్టయో భవంతి . ది॒క్ష్వే॑వ ప్రతి॑ తిష్ఠ॒త్యను॑న్మాదాయ . పంచ॑
 దే॒వతా॑ యజతి . పంచ॒ దిశః॑ . ది॒క్ష్వే॑వ ప్రతి॑తిష్ఠతి . హ॒విషో॑ హవిష
 ఇ॒ష్ట్వా బా॑ర్హస్ప॒త్యమ॒భిఘా॑రయతి . య॒జ॒మా॒న॒దే॒వ॒త్యో॑ వై బృహ॒స్పతిః॑
 . యజ॑మానమే॒వ తేజ॑సా॒ సమ॑ర్ధయతి .. 1. 8. 3. 1..

9 ఆ॒ది॒త్యాం మ॒ల్హాం గ॒ర్భిణీ॒మాల॑భతే . మా॒రు॒తీం పృశ్నిం॑ పష్ఠౌ॒హీం . విశం॑
 చై॒వాస్మై॑ రా॒ష్ట్రం చ॑ స॒మీచీ॑ దధాతి . ఆ॒ది॒త్యయా॒ పూర్వ॑యా॒ ప్రచ॑రతి
 . మా॒రు॒త్యోత్త॑రయా . రా॒ష్ట్ర ఏ॒వ విశ॒మను॑బధ్నాతి . ఉ॒చ్చైరా॑ది॒త్యాయా॒
 ఆశ్రా॑వయతి . ఉ॒పా॒ꣳ॒శు మా॑రు॒త్యై . తస్మా᳚ద్రా॒ష్ట్రం విశ॒మతి॑వదతి .
 గ॒ర్భిణ్యా॑ది॒త్యా భ॑వతి .. 1. 8. 3. 2..

10 ఇం॒ద్రి॒యం వై గర్భః॑ . రా॒ష్ట్రమే॒వేంద్రి॑యా॒వ్య॑కః . అ॒గ॒ర్భా మా॑రు॒తీ .
 విడ్వై మ॒రుతః॑ . విశ॑మే॒వ నిరిం॑ద్రియామకః . దే॒వా॒సు॒రాః సంయ॑త్తా ఆసన్ . తే దే॒వా
 అ॒శ్వినోః᳚ పూ॒షన్వా॒చః స॒త్యꣳ సం॑ని॒ధాయ॑ . అనృ॑తే॒నాసు॑రాన॒భ్య॑భవన్
 . తే᳚ఽశ్విభ్యాం᳚ పూ॒ష్ణే పు॑రో॒డాశం॒ ద్వాద॑శకపాలం॒ నిర॑వపన్న్ . తతో॒ వై
 తే వా॒చః స॒త్యమవా॑రుంధత .. 1. 8. 3. 3..

11 యద॒శ్విభ్యాం᳚ పూ॒ష్ణే పు॑రో॒డాశం॒ ద్వాద॑శకపాలం ని॒ర్వప॑తి .
 అనృ॑తేనై॒వ భ్రాతృ॑వ్యానభి॒భూయ॑ . వా॒చః స॒త్యమవ॑రుంధే . సర॑స్వతే
 సత్య॒వాచే॑ చ॒రుం . పూర్వ॑మే॒వోది॒తం . ఉత్తరే॑ణా॒భి గృ॑ణాతి . స॒వి॒త్రే
 స॒త్యప్ర॑సవాయ పురో॒డాశం॒ ద్వాద॑శకపాలం॒ ప్రసూ᳚త్యై . దూ॒తాన్ప్రహి॑ణోతి .
 ఆ॒విద॑ ఏ॒తా భ॑వంతి . ఆ॒విద॑మే॒వైనం॑ గమయంతి . అథో॑ దూ॒తేభ్య॑ ఏ॒వ న
 ఛి॑ద్యతే . తి॒సృ॒ధ॒న్వꣳ శు॑ష్కదృ॒తిర్దక్షి॑ణా॒ సమృ॑ద్ధ్యై .. 1. 8. 3. 4.. అ॒ర్ధ॒య॒తి॒ భ॒వ॒త్య॒రుం॒ధ॒త॒ గ॒మ॒యం॒తి॒ ద్వే చ॑ .. 3..

12 ఆ॒గ్నే॒యమ॒ష్టాక॑పాలం॒ నిర్వ॑పతి . తస్మా॒చ్ఛిశి॑రే కురుపంచా॒లాః
 ప్రాంచో॑ యాంతి . సౌ॒మ్యం చ॒రుం . తస్మా᳚ద్వసం॒తం వ్య॑వ॒సాయా॑దయంతి .
 సా॒వి॒త్రం ద్వాద॑శకపాలం . తస్మా᳚త్పు॒రస్తా॒ద్యవా॑నాꣳ సవి॒త్రా విరుం॑ధతే .
 బా॒ర్॒హ॒స్ప॒త్యం చ॒రుం . స॒వి॒త్రైవ వి॒రుధ్య॑ . బ్రహ్మ॑ణా॒ యవా॒నాద॑ధతే .
 త్వా॒ష్ట్రమ॒ష్టాక॑పాలం .. 1. 8. 4. 1..

13 రూ॒పాణ్యే॒వ తేన॑ కుర్వతే . వై॒శ్వా॒న॒రం ద్వాద॑శకపాలం . తస్మా᳚జ్జఘ॒న్యే॑
 నైదా॑ఘే ప్ర॒త్యంచః॑ కురుపంచా॒లా యాం᳚తి . సా॒ర॒స్వ॒తం చ॒రుం నిర్వ॑పతి .
 తస్మా᳚త్ప్రా॒వృషి॒ సర్వా॒ వాచో॑ వదంతి . పౌ॒ష్ణేన॒ వ్యవ॑స్యంతి . మై॒త్రేణ॑
 కృషంతే . వా॒రు॒ణేన॒ విధృ॑తా ఆసతే . క్షై॒త్ర॒ప॒త్యేన॑ పాచయంతే .
 ఆ॒ది॒త్యేనాద॑ధతే .. 1. 8. 4. 2..

14 మా॒సి మా᳚స్యే॒తాని॑ హ॒వీꣳషి॑ ని॒రుప్యా॒ణీత్యా॑హుః . తేనై॒వర్తూన్ప్రయుం॑క్త॒
 ఇతి॑ . అథో॒ ఖల్వా॑హుః . కః సం॑వథ్స॒రం జీ॑విష్య॒తీతి॑ . షడే॒వ
 పూ᳚ర్వే॒ద్యుర్ని॒రుప్యా॑ణి . షడు॑త్తరే॒ద్యుః . తేనై॒వర్తూన్ప్రయుం॑క్తే .
 దక్షి॑ణో రథవాహనవా॒హః పూర్వే॑షాం॒ దక్షి॑ణా . ఉత్త॑ర॒ ఉత్త॑రేషాం .
 సం॒వ॒థ్స॒రస్యై॒వాంతౌ॑ యునక్తి . సు॒వ॒ర్గస్య॑ లో॒కస్య॒ సమ॑ష్ట్యై .. 1. 8. 4. 3.. త్వా॒ష్ట్రమ॒ష్టాక॑పాలం దధతే యున॒క్త్యేకం॑ చ .. 4..

15 ఇంద్ర॑స్య సుషువా॒ణస్య॑ దశ॒ధేంద్రి॒యం వీ॒ర్యం॑ పరా॑ఽపతత్ . స యత్ప్ర॑థ॒మం
 ని॒రష్ఠీ॑వత్ . తత్క్వ॑లమభవత్ . యద్ద్వి॒తీయం᳚ . తద్బద॑రం . యత్తృ॒తీయం᳚ .
 తత్క॒ర్కంధు॑ . యన్న॒స్తః . స సి॒ꣳ॒హః . యదక్ష్యోః᳚ .. 1. 8. 5. 1..

16 స శా᳚ర్దూ॒లః . యత్కర్ణ॑యోః . స వృకః॑ . య ఊ॒ర్ధ్వః . స సోమః॑ . యాఽవా॑చీ .
 సా సురా᳚ . త్ర॒యాః సక్త॑వో భవంతి . ఇం॒ద్రి॒యస్యావ॑రుద్ధ్యై . త్ర॒యాణి॒ లోమా॑ని ..

 1. 8. 5. 2..

17 త్విషి॑మే॒వావ॑రుంధే . త్రయో॒ గ్రహాః᳚ . వీ॒ర్య॑మే॒వావ॑రుంధే . నామ్నా॑ దశ॒మీ
 . నవ॒ వై పురు॑షే ప్రా॒ణాః . నాభి॑ర్దశ॒మీ . ప్రా॒ణా ఇం॑ద్రి॒యం వీ॒ర్యం᳚ .
 ప్రా॒ణానే॒వేంద్రి॒యం వీ॒ర్యం॑ యజ॑మాన ఆ॒త్మంధ॑త్తే . సీసే॑న క్లీ॒బాచ్ఛష్పా॑ణి
 క్రీణాతి . న వా ఏ॒తదయో॒ న హిర॑ణ్యం .. 1. 8. 5. 3..

18 యథ్సీసం᳚ . న స్త్రీ న పుమాన్॑ . యత్క్లీ॒బః . న సోమో॒ న సురా᳚ . యథ్సౌ᳚త్రామ॒ణీ
 సమృ॑ద్ధ్యై . స్వా॒ద్వీం త్వా᳚ స్వా॒దునేత్యా॑హ . సోమ॑మే॒వైనాం᳚ కరోతి .
 సోమో᳚ఽస్య॒శ్విభ్యాం᳚ పచ్యస్వ॒ సర॑స్వత్యై పచ్య॒స్వేంద్రా॑య సు॒త్రామ్ణే॑
 పచ్య॒స్వేత్యా॑హ . ఏ॒తాభ్యో॒ హ్యే॑షా దే॒వతా᳚భ్యః॒ పచ్య॑తే . తి॒స్రః
 సꣳసృ॑ష్టా వసతి .. 1. 8. 5. 4..

19 తి॒స్రో హి రాత్రీః᳚ క్రీ॒తః సోమో॒ వస॑తి . పు॒నాతు॑ తే పరి॒స్రుత॒మితి॒ యజు॑షా
 పునాతి॒ వ్యావృ॑త్త్యై . ప॒విత్రే॑ణ పునాతి . ప॒విత్రే॑ణ॒ హి సోమం॑ పు॒నంతి॑ .
 వారే॑ణ॒ శశ్వ॑తా॒ తనేత్యా॑హ . వారే॑ణ॒ హి సోమం॑ పు॒నంతి॑ . వా॒యుః పూ॒తః
 ప॒విత్రే॒ణేతి॒ నైతయా॑ పునీయాత్ . వ్యృ॑ద్ధా॒ హ్యే॑షా . అ॒తి॒ప॒వి॒తస్యై॒తయా॑
 పునీయాత్ . కు॒విదం॒గేత్యని॑రుక్తయా ప్రాజాప॒త్యయా॑ గృహ్ణాతి .. 1. 8. 5. 5..

20 అని॑రుక్తః ప్ర॒జాప॑తిః . ప్ర॒జాప॑తే॒రాప్త్యై᳚ . ఏక॑య॒ర్చా గృ॑హ్ణాతి .
 ఏ॒క॒ధైవ యజ॑మానే వీ॒ర్యం॑ దధాతి . ఆ॒శ్వి॒నం ధూ॒మ్రమాల॑భతే . అ॒శ్వినౌ॒
 వై దే॒వానాం᳚ భి॒షజౌ᳚ . తాభ్యా॑మే॒వాస్మై॑ భేష॒జం క॑రోతి . సా॒ర॒స్వ॒తం
 మే॒షం . వాగ్వై సర॑స్వతీ . వా॒చైవైనం॑ భిషజ్యతి . ఐం॒ద్రమృ॑ష॒భꣳ
 సేం᳚ద్ర॒త్వాయ॑ .. 1. 8. 5. 6.. అక్ష్యో॒ర్లోమా॑ని॒ హిర॑ణ్యం వసతి గృహ్ణాతి
 భిషజ్య॒త్యేకం॑ చ .. 5..

21 యత్త్రి॒షు యూపే᳚ష్వా॒లభే॑త . బ॒హి॒ర్ధాఽస్మా॑దింద్రి॒యం వీ॒ర్యం॑ దధ్యాత్
 . భ్రాతృ॑వ్యమస్మై జనయేత్ . ఏ॒క॒యూ॒ప ఆల॑భతే . ఏ॒క॒ధైవాస్మి॑న్నింద్రి॒యం
 వీ॒ర్యం॑ దధాతి . నాస్మై॒ భ్రాతృ॑వ్యం జనయతి . నైతేషాం᳚ పశూ॒నాం పు॑రో॒డాశా॑
 భవంతి . గ్రహ॑పురోడాశా॒ హ్యే॑తే . యు॒వꣳ సు॒రామ॑మశ్వి॒నేతి॑ సర్వదేవ॒త్యే॑
 యాజ్యానువా॒క్యే॑ భవతః . సర్వా॑ ఏ॒వ దే॒వతాః᳚ ప్రీణాతి .. 1. 8. 6. 1..

22 బ్రా॒హ్మ॒ణం పరి॑క్రీణీయాదు॒చ్ఛేష॑ణస్య పా॒తారం᳚ . బ్రా॒హ్మ॒ణో హ్యాహు॑త్యా
 ఉ॒చ్ఛేష॑ణస్య పా॒తా . యది॑ బ్రాహ్మ॒ణం న విం॒దేత్ . వ॒ల్మీ॒క॒వ॒పాయా॒మవ॑నయేత్ .
 సైవ తతః॒ ప్రాయ॑శ్చిత్తిః . యద్వై సౌ᳚త్రామ॒ణ్యై వ్యృ॑ద్ధం . తద॑స్యై॒ సమృ॑ద్ధం
 . నా॒నా॒దే॒వ॒త్యాః᳚ ప॒శవ॑శ్చ పురో॒డాశా᳚శ్చ భవంతి॒ సమృ॑ద్ధ్యై . ఐం॒ద్రః
 ప॑శూ॒నాము॑త్త॒మో భ॑వతి . ఐం॒ద్రః పు॑రో॒డాశా॑నాం ప్రథ॒మః .. 1. 8. 6. 2..

23 ఇం॒ద్రి॒యే ఏ॒వాస్మై॑ స॒మీచీ॑ దధాతి . పు॒రస్తా॑దనూయా॒జానాం᳚
 పురో॒డాశైః॒ ప్రచ॑రతి . ప॒శవో॒ వై పు॑రో॒డాశాః᳚ . ప॒శూనే॒వావ॑రుంధే
 . ఐం॒ద్రమేకా॑దశకపాలం॒ నిర్వ॑పతి . ఇం॒ద్రి॒యమే॒వావ॑రుంధే . సా॒వి॒త్రం
 ద్వాద॑శకపాలం॒ ప్రసూ᳚త్యై . వా॒రు॒ణం దశ॑కపాలం . అం॒త॒త ఏ॒వ
 వరు॑ణ॒మవ॑యజతే . వడ॑బా॒ దక్షి॑ణా .. 1. 8. 6. 3..

24 ఉ॒త వా ఏ॒షాఽశ్వꣳ॑ సూ॒తే . ఉ॒తాశ్వ॑త॒రం . ఉ॒త సోమ॑
 ఉ॒త సురా᳚ . యథ్సౌ᳚త్రామ॒ణీ సమృ॑ద్ధ్యై . బా॒ర్॒హ॒స్ప॒త్యం ప॒శుం
 చ॑తు॒ర్థమ॑తిపవి॒తస్యాల॑భతే . బ్రహ్మ॒ వై దే॒వానాం॒ బృహ॒స్పతిః॑ .
 బ్రహ్మ॑ణై॒వ య॒జ్ఞస్య॒ వ్యృ॑ద్ధ॒మపి॑వపతి . పు॒రో॒డాశ॑వానే॒ష
 ప॒శుర్భ॑వతి . న హ్యే॑తస్య॒ గ్రహం॑ గృ॒హ్ణంతి॑ . సోమ॑ప్రతీకాః
 పితరస్తృప్ణు॒తేతి॑ శతాతృ॒ణ్ణాయాꣳ॑ స॒మవ॑నయతి .. 1. 8. 6. 4..

25 శ॒తాయుః॒ పురు॑షః శ॒తేంద్రి॑యః . ఆయు॑ష్యే॒వేంద్రి॒యే ప్రతి॑తిష్ఠతి .
 దక్షి॑ణే॒ఽగ్నౌ జు॑హోతి . పా॒ప॒వ॒స్య॒సస్య॒ వ్యావృ॑త్త్యై . హిర॑ణ్యమంత॒రా
 ధా॑రయతి . పూ॒తామే॒వైనాం᳚ జుహోతి . శ॒తమా॑నం భవతి . శ॒తాయుః॒ పురు॑షః
 శ॒తేంద్రి॑యః . ఆయు॑ష్యే॒వేంద్రి॒యే ప్రతి॑తిష్ఠతి . యత్రై॒వ శ॑తాతృ॒ణ్ణాం
 ధా॒రయ॑తి .. 1. 8. 6. 5..

26 తన్నిద॑ధాతి॒ ప్రతి॑ష్ఠిత్యై . పి॒తౄన్, వా ఏ॒తస్యేం᳚ద్రి॒యం వీ॒ర్యం॑ గచ్ఛతి
 . యꣳ సోమో॑ఽతి॒పవ॑తే . పి॒తృ॒ణాం యా᳚జ్యానువా॒క్యా॑భి॒రుప॑తిష్ఠతే
 . యదే॒వాస్య॑ పి॒తౄనిం॑ద్రి॒యం వీ॒ర్యం॑ గచ్ఛ॑తి . తదే॒వావ॑రుంధే .
 తి॒సృభి॒రుప॑తిష్ఠతే . తృ॒తీయే॒ వా ఇ॒తో లో॒కే పి॒తరః॑ . తానే॒వ ప్రీ॑ణాతి .
 అథో॒ త్రీణి॒ వై య॒జ్ఞస్యేం᳚ద్రి॒యాణి॑ . అ॒ధ్వ॒ర్యుర్హోతా᳚ బ్ర॒హ్మా . త ఉప॑తిష్ఠంతే
 . యాన్యే॒వ య॒జ్ఞస్యేం᳚ద్రి॒యాణి॑ . తైరే॒వాస్మై॑ భేష॒జం క॑రోతి .. 1. 8. 6. 6..

 ప్రీ॒ణా॒తి॒ ప్ర॒థ॒మో దక్షి॑ణా స॒మవ॑నయతి ధా॒రయ॑తీంద్రి॒యాణి॑ చ॒త్వారి॑
 చ .. 6..

27 అ॒గ్ని॒ష్టో॒మమగ్ర॒ ఆహ॑రతి . య॒జ్ఞ॒ము॒ఖం వా
 అ॑గ్నిష్టో॒మః . య॒జ్ఞ॒ము॒ఖమే॒వారభ్య॑ స॒వమాక్ర॑మతే .
 అథై॒షో॑ఽభిషేచ॒నీయ॑శ్చతుస్త్రి॒ꣳ॒శ ప॑వమానో భవతి .
 త్రయ॑స్త్రిꣳశ॒ద్వై దే॒వతాః᳚ . తా ఏ॒వాప్నో॑తి . ప్ర॒జాప॑తిశ్చతుస్త్రి॒ꣳ॒శః
 . తమే॒వాప్నో॑తి . స॒ꣳ॒శ॒ర ఏ॒ష స్తోమా॑నా॒మయ॑థాపూర్వం . యద్విష॑మాః॒
 స్తోమాః᳚ .. 1. 8. 7. 1..

28 ఏ॒తావా॒న్॒ వై య॒జ్ఞః . యావా॒న్పవ॑మానాః . అం॒తః॒శ్లేష॑ణం॒ త్వా
 అ॒న్యత్ . యథ్స॒మాః పవ॑మానాః . తేనాసꣳ॑శరః . తేన॑ యథాపూ॒ర్వం .
 ఆ॒త్మనై॒వాగ్ని॑ష్టో॒మేన॒ర్ధ్నోతి॑ . ఆ॒త్మనా॒ పుణ్యో॑ భవతి . ప్ర॒జా వా ఉ॒క్థాని॑
 . ప॒శవ॑ ఉ॒క్థాని॑ . యదు॒క్థ్యో॑ భవ॒త్యను॒ సంత॑త్యై .. 1. 8. 7. 2.. స్తోమాః᳚
 ప॒శవ॑ ఉ॒క్థాన్యేకం॑ చ .. 7..

29 ఉప॑ త్వా జా॒మయో॒ గిర॒ ఇతి॑ ప్రతి॒పద్భ॑వతి . వాగ్వై వా॒యుః . వా॒చ
 ఏ॒వైషో॑ఽభిషే॒కః . సర్వా॑సామే॒వ ప్ర॒జానాꣳ॑ సూయతే . సర్వా॑ ఏనం ప్ర॒జా
 రాజేతి॑ వదంతి . ఏ॒తము॒త్యం దశ॒క్షిప॒ ఇత్యా॑హ . ఆ॒ది॒త్యా వై ప్ర॒జాః .
 ప్ర॒జానా॑మే॒వైతేన॑ సూయతే . యంతి॒ వా ఏ॒తే య॑జ్ఞము॒ఖాత్ . యే సం॑భా॒ర్యా॑
 అక్రన్న్॑ .. 1. 8. 8. 1..

30 యదాహ॒ పవ॑స్వ వా॒చో అ॑గ్రియ॒ ఇతి॑ . తేనై॒వ య॑జ్ఞము॒ఖాన్నయం॑తి .
 అ॒ను॒ష్టుక్ప్ర॑థ॒మా భ॑వతి . అ॒ను॒ష్టుగు॑త్త॒మా . వాగ్వా అ॑ను॒ష్టుక్ . వా॒చైవ
 ప్ర॒యంతి॑ . వా॒చోద్యం॑తి . ఉద్వ॑తీర్భవంతి . ఉద్వ॒ద్వా అ॑ను॒ష్టుభో॑ రూ॒పం .
 ఆను॑ష్టుభో రాజ॒న్యః॑ .. 1. 8. 8. 2..

31 తస్మా॒దుద్వ॑తీర్భవంతి . సౌ॒ర్య॑ను॒ష్టుగు॑త్త॒మా భ॑వతి . సు॒వ॒ర్గస్య॑
 లో॒కస్య॒ సంత॑త్యై . యో వై స॒వాదేతి॑ . నైనꣳ॑ స॒వ ఉప॑నమతి . యః సామ॑భ్య॒
 ఏతి॑ . పాపీ॑యాంథ్సుషువా॒ణో భ॑వతి . ఏ॒తాని॒ ఖలు॒ వై సామా॑ని . యత్పృ॒ష్ఠాని॑
 . యత్పృ॒ష్ఠాని॒ భవం॑తి .. 1. 8. 8. 3..

32 తైరే॒వ స॒వాన్నైతి॑ . యాని॑ దేవరా॒జానా॒ꣳ॒ సామా॑ని . తైర॒ముష్మిం॑ ల్లో॒క
 ఋ॑ధ్నోతి . యాని॑ మనుష్యరా॒జానా॒ꣳ॒ సామా॑ని . తైర॒స్మిం ల్లో॒క ఋ॑ధ్నోతి
 . ఉ॒భయో॑రే॒వ లో॒కయోర్॑ఋధ్నోతి . దే॒వ॒లో॒కే చ॑ మనుష్యలో॒కే చ॑ .
 ఏ॒క॒వి॒ꣳ॒శో॑ఽభిషేచ॒నీయ॑స్యోత్త॒మో భ॑వతి . ఏ॒క॒వి॒ꣳ॒శః
 కే॑శవప॒నీయ॑స్య ప్రథ॒మః . స॒ప్త॒ద॒శో ద॑శ॒పేయః॑ .. 1. 8. 8. 4..

33 విడ్వా ఏ॑కవి॒ꣳ॒శః . రా॒ష్ట్రꣳ స॑ప్తద॒శః . విశ॑
 ఏ॒వైతన్మ॑ధ్య॒తో॑ఽభిషి॑చ్యతే . తస్మా॒ద్వా ఏ॒ష వి॒శాం ప్రి॒యః . వి॒శో
 హి మ॑ధ్య॒తో॑ఽభిషి॒చ్యతే᳚ . యద్వా ఏ॑నమ॒దో దిశోఽను॑ వ్యాస్థా॒పయం॑తి
 . తథ్సు॑వ॒ర్గం లో॒కమ॒భ్యారో॑హతి . యది॒మం లో॒కం న ప్ర॑త్యవ॒రోహే᳚త్
 . అ॒తి॒జ॒నం వే॒యాత్ . ఉద్వా॑ మాద్యేత్ . యదే॒ష ప్ర॑తీ॒చీనః॑ స్తోమో॒
 భవ॑తి . ఇ॒మమే॒వ తేన॑ లో॒కం ప్ర॒త్యవ॑రోహతి . అథో॑ అ॒స్మిన్నే॒వ లో॒కే
 ప్రతి॑తిష్ఠ॒త్యను॑న్మాదాయ .. 1. 8. 8. 5.. అక్ర॑న్రాజ॒న్యో॑ భవం॑తి దశ॒పేయో॑
 మాద్యే॒త్త్రీణి॑ చ .. 8..

34 ఇ॒యం వై ర॑జ॒తా . అ॒సౌ హరి॑ణీ . యద్రు॒క్మౌ భవ॑తః
 . ఆ॒భ్యామే॒వైన॑ముభ॒యతః॒ పరి॑గృహ్ణాతి . వరు॑ణస్య॒ వా
 అ॑భిషి॒చ్యమా॑న॒స్యాపః॑ . ఇం॒ద్రి॒యం వీ॒ర్యం॑ నిర॑ఘ్నన్ . తథ్సు॒వర్ణ॒ꣳ॒
 హిర॑ణ్యమభవత్ . యద్రు॒క్మమం॑త॒ర్దధా॑తి . ఇం॒ద్రి॒యస్య॑ వీ॒ర్య॑స్యాని॑ర్ఘాతాయ
 . శ॒తమా॑నో భవతి శ॒తక్ష॑రః . శ॒తాయుః॒ పురు॑షః శ॒తేంద్రి॑యః
 . ఆయు॑ష్యే॒వేంద్రి॒యే ప్రతి॑తిష్ఠతి . ఆయు॒ర్వై హిర॑ణ్యం . ఆ॒యు॒ష్యా॑
 ఏ॒వైన॑మ॒భ్యతి॑ క్షరంతి . తేజో॒ వై హిర॑ణ్యం . తే॒జ॒స్యా॑ ఏ॒వైన॑మ॒భ్యతి॑
 క్షరంతి . వర్చో॒ వై హిర॑ణ్యం . వ॒ర్చ॒స్యా॑ ఏ॒వైన॑మ॒భ్యతి॑ క్షరంతి .. 1. 8. 9. 1.. శ॒తక్ష॑రో॒ఽష్టౌ చ॑ .. 9..

35 అప్ర॑తిష్ఠితో॒ వా ఏ॒ష ఇత్యా॑హుః . యో రా॑జ॒సూయే॑న॒ యజ॑త॒ ఇతి॑
 . య॒దా వా ఏ॒ష ఏ॒తేన॑ ద్విరా॒త్రేణ॒ యజ॑తే . అథ॑ ప్రతి॒ష్ఠా . అథ॑
 సంవథ్స॒రమా᳚ప్నోతి . యావం॑తి సంవథ్స॒రస్యా॑హోరా॒త్రాణి॑ . తావ॑తీరే॒తస్య॑
 స్తో॒త్రీయాః᳚ . అ॒హో॒రా॒త్రేష్వే॒వ ప్రతి॑తిష్ఠతి . అ॒గ్ని॒ష్టో॒మః పూర్వ॒మహ॑ర్భవతి
 . అ॒తి॒రా॒త్ర ఉత్త॑రం .. 1. 8. 10. 1..

36 నానై॒వాహో॑రా॒త్రయోః॒ ప్రతి॑తిష్ఠతి . పౌ॒ర్ణ॒మా॒స్యాం పూర్వ॒మహ॑ర్భవతి .
 వ్య॑ష్టకాయా॒ముత్త॑రం . నానై॒వార్ధ॑మా॒సయోః॒ ప్రతి॑తిష్ఠతి . అ॒మా॒వా॒స్యా॑యాం॒
 పూర్వ॒మహ॑ర్భవతి . ఉద్దృ॑ష్ట॒ ఉత్త॑రం . నానై॒వ మాస॑యోః॒ ప్రతి॑తిష్ఠతి . అథో॒
 ఖలు॑ . యే ఏ॒వ స॑మానప॒క్షే పు॑ణ్యా॒హే స్యాతాం᳚ . తయోః᳚ కా॒ర్యం॑ ప్రతి॑ష్ఠిత్యై
 .. 1. 8. 10. 2..

37 అ॒ప॒శ॒వ్యో ద్వి॑రా॒త్ర ఇత్యా॑హుః . ద్వే హ్యే॑తే ఛంద॑సీ . గా॒య॒త్రం చ॒
 త్రైష్టు॑భం చ . జగ॑తీమం॒తర్యం॑తి . న తేన॒ జగ॑తీ కృ॒తేత్యా॑హుః . యదే॑నాం
 తృతీయసవ॒నే కు॒ర్వంతీతి॑ . య॒దా వా ఏ॒షాఽహీన॒స్యాహ॒ర్భజ॑తే . సా॒హ్నస్య॑
 వా॒ సవ॑నం . అథై॒వ జగ॑తీ కృ॒తా . అథ॑ పశ॒వ్యః॑ . వ్యు॑ష్టి॒ర్వా ఏ॒ష
 ద్వి॑రా॒త్రః . య ఏ॒వం వి॒ద్వాంద్వి॑రా॒త్రేణ॒ యజ॑తే . వ్యే॑వాస్మా॑ ఉచ్ఛతి . అథో॒
 తమ॑ ఏ॒వాప॑హతే . అ॒గ్ని॒ష్టో॒మమం॑త॒త ఆహ॑రతి . అ॒గ్నిః సర్వా॑ దే॒వతాః᳚
 . దే॒వతా᳚స్వే॒వ ప్రతి॑తిష్ఠతి .. 1. 8. 10. 3.. ఉత్త॑రం॒ ప్రతి॑ష్ఠిత్యై
 పశ॒వ్యః॑ స॒ప్త చ॑ .. 10.. వరు॑ణస్య జా॒మీశ్వ॒ర ఆ᳚గ్నే॒యమింద్ర॑స్య॒
 యత్త్రి॒ష్వ॑గ్నిష్టో॒మముప॑ త్వే॒యం వై ర॑జ॒తాఽప్ర॑తిష్ఠితో॒ దశ॑ .. 10..

 వరు॑ణస్య యద॒శ్విభ్యాం॒ యత్త్రి॒షు తస్మా॒దుద్వ॑తీః స॒ప్తత్రిꣳ॑శత్ .. 37..

 వరు॑ణస్య॒ ప్రతి॑తిష్ఠతి ..

ఇతి ప్రథమం అష్టకం సంపూర్ణం ..

.. తైత్తిరీయ-బ్రాహ్మణం ..

.. ద్వితీయం అష్టకం ..

.. శ్రీ॒ గు॒రు॒భ్యో॒ న॒మః॒ .. హరిః ఓ(4)మ్ ..

ద్వితీయాష్టకే ప్రథమః ప్రపాఠకః 1

1 అంగి॑రసో॒ వై స॒త్రమా॑సత . తేషాం॒ పృశ్ని॑ర్ఘర్మ॒ధుగా॑సీత్ . సర్జీ॒షేణా॑జీవత్
   . తే᳚ఽబ్రువన్ . కస్మై॒ ను స॒త్రమా᳚స్మహే . యే᳚ఽస్యా ఓష॑ధీ॒ర్న జ॒నయా॑మ॒
   ఇతి॑ . తే ది॒వోవృష్టి॑మసృజంత . యావం॑తః స్తో॒కా అ॒వాప॑ద్యంత .
   తావ॑తీ॒రోష॑ధయోఽజాయంత . తా జా॒తాః పి॒తరో॑ వి॒షేణా॑లింపన్ .. 2. 1. 1. 1..

2 తాసాం᳚ జ॒గ్ధ్వా రుప్యం॒త్యైత్ . తే᳚ఽబ్రువన్ . క ఇ॒దమి॒త్థమ॑క॒రితి॑ . వ॒యం
   భా॑గ॒ధేయ॑మి॒చ్ఛమా॑నా॒ ఇతి॑ పి॒తరో᳚ఽబ్రువన్ . కిం వో॑ భాగ॒ధేయ॒మితి॑ .
   అ॒గ్ని॒హో॒త్ర ఏ॒వ నోఽప్య॒స్త్విత్య॑బ్రువన్ . తేభ్య॑ ఏ॒తద్భా॑గ॒ధేయం॒ ప్రాయ॑చ్ఛన్
   . యద్ధు॒త్వా ని॒మార్ష్టి॑ . తతో॒ వై త ఓష॑ధీరస్వదయన్ . య ఏ॒వం వేద॑ .. 2. 1. 1. 2..

3 స్వదం॑తేఽస్మా॒ ఓష॑ధయః . తే వ॒థ్సము॒పావా॑సృజన్ . ఇ॒దం నో॑ హ॒వ్యం
 ప్రదా॑ప॒యేతి॑ . సో᳚ఽబ్రవీ॒ద్వరం॑ వృణై . దశ॑ మా॒ రాత్రీ᳚ర్జా॒తం న దో॑హన్ .
 ఆ॒సం॒గ॒వం మా॒త్రా స॒హ చ॑రా॒ణీతి॑ . తస్మా᳚ద్వ॒థ్సం జా॒తం దశ॒ రాత్రీ॒ర్న
 దు॑హంతి . ఆ॒సం॒గ॒వం మా॒త్రా స॒హ చ॑రతి . వారే॑ వృత॒గ్గ్॒ హ్య॑స్య .
 తస్మా᳚ద్వ॒థ్సꣳ సꣳ॑సృష్టధ॒యꣳ రు॒ద్రో ఘాతు॑కః . అతి॒ హి సం॒ధాం
 ధయ॑తి .. 2. 1. 1. 3.. అ॒లిం॒ప॒న్వేద॒ ఘాతు॑క॒ ఏకం॑ చ .. 1..

4 ప్ర॒జాప॑తిర॒గ్నిమ॑సృజత . తం ప్ర॒జా అన్వ॑సృజ్యంత . తమ॑భా॒గ
 ఉపా᳚స్త . సో᳚ఽస్య ప్ర॒జాభి॒రపా᳚క్రామత్ . తమ॑వ॒రురు॑థ్సమా॒నోఽన్వై᳚త్ .
 తమ॑వ॒రుధ॒న్నాశ॑క్నోత్ . స తపో॑ఽతప్యత . సో᳚ఽగ్నిరుపా॑రమ॒తాతా॑పి॒ వై స్య
 ప్ర॒జాప॑తి॒రితి॑ . స ర॒రాటా॒దుద॑మృష్ట .. 2. 1. 2. 1..

5 తద్ఘృ॒తమ॑భవత్ . తస్మా॒ద్యస్య॑ దక్షిణ॒తః కేశా॒ ఉన్మృ॑ష్టాః . తాం
 జ్యే᳚ష్ఠల॒క్ష్మీ ప్రా॑జాప॒త్యేత్యా॑హుః . యద్ర॒రాటా॑దు॒దమృ॑ష్ట . తస్మా᳚ద్ర॒రాటే॒
 కేశా॒ న సం॑తి . తద॒గ్నౌ ప్రాగృ॑హ్ణాత్ . తద్వ్య॑చికిథ్సత్ . జు॒హవా॒నీ 3 మా హౌ॒షా
 3 మితి॑ . తద్వి॑చికి॒థ్సాయై॒ జన్మ॑ . య ఏ॒వం వి॒ద్వాన్వి॑చి॒కిథ్స॑తి .. 2. 1. 2. 2..

6 వసీ॑య ఏ॒వ చే॑తయతే . తం వాగ॒భ్య॑వదజ్జు॒హుధీతి॑ . సో᳚ఽబ్రవీత్ .
 కస్త్వమ॒సీతి॑ . స్వైవ తే॒ వాగిత్య॑బ్రవీత్ . సో॑ఽజుహో॒థ్స్వాహేతి॑ . తథ్స్వా॑హాకా॒రస్య॒
 జన్మ॑ . య ఏ॒వ2ꣳ స్వా॑హాకా॒రస్య॒ జన్మ॒ వేద॑ . క॒రోతి॑ స్వాహాకా॒రేణ॑
 వీ॒ర్యం᳚ . యస్యై॒వం వి॒దుషః॑ స్వాహాకా॒రేణ॒ జుహ్వ॑తి .. 2. 1. 2. 3..

7 భోగా॑యై॒వాస్య॑ హు॒తం భ॑వతి . తస్యా॒ ఆహు॑త్యై॒ పురు॑షమసృజత .
 ద్వి॒తీయ॑మజుహోత్ . సోఽశ్వ॑మసృజత . తృ॒తీయ॑మజుహోత్ . స గామ॑సృజత .
 చ॒తు॒ర్థమ॑జుహోత్ . సోఽవి॑మసృజత . పం॒చ॒మమ॑జుహోత్ . సో॑ఽజామ॑సృజత ..

 2. 1. 2. 4..

8 సో᳚ఽగ్నిర॑బిభేత్ . ఆహు॑తీభి॒ర్వై మా᳚ఽఽప్నో॒తీతి॑ . స ప్ర॒జాప॑తిం॒
 పునః॒ ప్రావి॑శత్ . తం ప్ర॒జాప॑తిరబ్రవీత్ . జాయ॒స్వేతి॑ . సో᳚ఽబ్రవీత్ . కిం
 భా॑గ॒ధేయ॑మ॒భిజ॑నిష్య॒ ఇతి॑ . తుభ్య॑మే॒వేదꣳ హూ॑యాతా॒ ఇత్య॑బ్రవీత్ .
 స ఏ॒తద్భా॑గ॒ధేయ॑మ॒భ్య॑జాయత . యద॑గ్నిహో॒త్రం .. 2. 1. 2. 5..

9 తస్మా॑దగ్నిహో॒త్రము॑చ్యతే . తద్ధూ॒యమా॑నమాది॒త్యో᳚ఽబ్రవీత్ . మా హౌ॑షీః .
 ఉ॒భయో॒ర్వై నా॑వే॒తదితి॑ . సో᳚ఽగ్నిర॑బ్రవీత్ . క॒థం నౌ॑ హోష్యం॒తీతి॑
 . సా॒యమే॒వ తుభ్యం॑ జు॒హవన్॑ . ప్రా॒తర్మహ్య॒మిత్య॑బ్రవీత్ . తస్మా॑ద॒గ్నయే॑
 సా॒యꣳ హూ॑యతే . సూర్యా॑య ప్రా॒తః .. 2. 1. 2. 6..

10 ఆ॒గ్నే॒యీ వై రాత్రిః॑ . ఐం॒ద్రమహః॑ . యదను॑దితే॒ సూర్యే᳚ ప్రా॒తర్జు॑హు॒యాత్ .
 ఉ॒భయ॑మే॒వాగ్నే॒య2ꣳ స్యా᳚త్ . ఉది॑తే॒ సూర్యే᳚ ప్రా॒తర్జు॑హోతి . తథా॒ఽగ్నయే॑
 సా॒యꣳ హూ॑యతే . సూర్యా॑య ప్రా॒తః . రాత్రిం॒ వా అను॑ ప్ర॒జాః ప్రజా॑యంతే . అహ్నా॒
 ప్రతి॑తిష్ఠంతి . యథ్సా॒యం జు॒హోతి॑ ..

11 ప్రైవ తేన॑ జాయతే . ఉది॑తే॒ సూర్యే᳚ ప్రా॒తర్జు॑హోతి . ప్రత్యే॒వ తేన॑ తిష్ఠతి .
 ప్ర॒జాప॑తిరకామయత॒ ప్రజా॑యే॒యేతి॑ . స ఏ॒తద॑గ్నిహో॒త్రం మి॑థు॒నమ॑పశ్యత్ .
 తదుది॑తే॒ సూర్యే॑ఽజుహోత్ . యజు॑షా॒ఽన్యత్ . తూ॒ష్ణీమ॒న్యత్ . తతో॒ వై స ప్రాజా॑యత .
 యస్యై॒వం వి॒దుష॒ ఉది॑తే॒ సూర్యే᳚ఽగ్నిహో॒త్రం జుహ్వ॑తి .. 2. 1. 2. 8..

12 ప్రైవ జా॑యతే . అథో॒ యథా॒ దివా᳚ ప్రజా॒నన్నేతి॑ . తా॒దృగే॒వ తత్ .
 అథో॒ ఖల్వా॑హుః . యస్య॒ వై ద్వౌ పుణ్యౌ॑ గృ॒హే వస॑తః . యస్తయో॑ర॒న్యꣳ
 రా॒ధయ॑త్య॒న్యం న . ఉ॒భౌ వావ స తావృ॑చ్ఛ॒తీతి॑ . అ॒గ్నిం వావాది॒త్యః సా॒యం
 ప్రవి॑శతి . తస్మా॑ద॒గ్నిర్దూ॒రాన్నక్తం॑ దదృశే . ఉ॒భే హి తేజ॑సీ సం॒పద్యే॑తే ..

 2. 1. 2. 9..

13 ఉ॒ద్యంతం॒ వావాది॒త్యమ॒గ్నిరను॑స॒మారో॑హతి . తస్మా᳚ద్ధూ॒మ ఏ॒వాగ్నేర్దివా॑ దదృశే
 . యద॒గ్నయే॑ సా॒యం జు॑హు॒యాత్ . ఆ సూర్యా॑య వృశ్చ్యేత . యథ్సూర్యా॑య ప్రా॒తర్జు॑హు॒యాత్
 . ఆఽగ్నయే॑ వృశ్చ్యేత . దే॒వతా᳚భ్యః స॒మదం॑ దధ్యాత్ . అ॒గ్నిర్జ్యోతి॒ర్జ్యోతిః॒
 సూర్యః॒ స్వాహేత్యే॒వ సా॒యꣳ హో॑త॒వ్యం᳚ . సూఱ్యో॒ జ్యోతి॒ర్జ్యోతి॑ర॒గ్నిః స్వాహేతి॑
 ప్రా॒తః . తథో॒భాభ్యాꣳ॑ సా॒యꣳ హూ॑యతే .. 2. 1. 2. 10..

14 ఉ॒భాభ్యాం᳚ ప్రా॒తః . న దే॒వతా᳚భ్యః స॒మదం॑ దధాతి . అ॒గ్నిర్జ్యోతి॒రిత్యా॑హ .
 అ॒గ్నిర్వై రే॑తో॒ధాః . ప్ర॒జా జ్యోతి॒రిత్యా॑హ . ప్ర॒జా ఏ॒వాస్మై॒ ప్రజ॑నయతి . సూఱ్యో॒
 జ్యోతి॒రిత్యా॑హ . ప్ర॒జాస్వే॒వ ప్రజా॑తాసు॒ రేతో॑ దధాతి . జ్యోతి॑ర॒గ్నిః స్వాహేత్యా॑హ .
 ప్ర॒జా ఏ॒వ ప్రజా॑తా అ॒స్యాం ప్రతి॑ష్ఠాపయతి .. 2. 1. 2. 11..

15 తూ॒ష్ణీముత్త॑రా॒మాహు॑తిం జుహోతి . మి॒థు॒న॒త్వాయ॒ ప్రజా᳚త్యై . యదుది॑తే॒ సూర్యే᳚
 ప్రా॒తర్జు॑హు॒యాత్ . యథాఽతి॑థయే॒ ప్రద్రు॑తాయ శూ॒న్యాయా॑వస॒థాయా॑హా॒ర్యꣳ॑
 హరం॑తి . తా॒దృగే॒వ తత్ . క్వాహ॒ తత॒స్తద్భవ॒తీత్యా॑హుః . యథ్స న వేద॑ .
 యస్మై॒ తద్ధరం॒తీతి॑ . తస్మా॒ద్యదౌ॑ష॒సం జు॒హోతి॑ . తదే॒వ సం॑ప్ర॒తి .
 అథో॒ యథా॒ ప్రార్థ॑మౌష॒సం ప॑రి॒వేవే᳚ష్టి . తా॒దృగే॒వ తత్ .. 2. 1. 2. 12..

 అ॒మృ॒ష్ట॒ వి॒చి॒కిథ్స॑తి॒ జుహ్వ॑త్య॒జామ॑సృజతాగ్నిహో॒త్రꣳ సూర్యా॑య
 ప్రా॒తర్జు॒హోతి॒ జుహ్వ॑తి సం॒పద్యే॑తే హూయతే స్థాపయతి సంప్ర॒తి ద్వే చ॑ .. 2..

16 రు॒ద్రో వా ఏ॒షః . యద॒గ్నిః . పత్నీ᳚ స్థా॒లీ . యన్మధ్యే॒ఽగ్నేర॑ధి॒శ్రయే᳚త్ .
 రు॒ద్రాయ॒ పత్నీ॒మపి॑ దధ్యాత్ . ప్ర॒మాయు॑కా స్యాత్ . ఉదీ॒చోఽఙ్గా॑రాన్ని॒రూహ్యాధి॑శ్రయతి
 . పత్ని॑యై గోపీ॒థాయ॑ . వ్యం॑తాన్కరోతి . తథా॒ పత్న్యప్ర॑మాయుకా భవతి .. 2. 1. 3. 1..

17 ఘ॒ర్మో వా ఏ॒షోఽశాం᳚తః . అహ॑రహః॒ ప్రవృ॑జ్యతే . యద॑గ్నిహో॒త్రం .
 ప్రతి॑షించేత్ ప॒శుకా॑మస్య . శాం॒తమి॑వ॒ హి ప॑శ॒వ్యం᳚ . న ప్రతి॑షించేద్
 బ్రహ్మవర్చ॒సకా॑మస్య . సమి॑ద్ధమివ॒ హి బ్ర॑హ్మవర్చ॒సం . అథో॒ ఖలు॑ .
 ప్ర॒తి॒షిచ్య॑మే॒వ . యత్ప్ర॑తిషిం॒చతి॑ .. 2. 1. 3. 2..

18 తత్ప॑శ॒వ్యం᳚ . యజ్జు॒హోతి॑ . తద్బ్ర॑హ్మవర్చ॒సి . ఉ॒భయ॑మే॒వాకః॑
 . ప్రచ్యు॑తం॒ వా ఏ॒తద॒స్మాల్లో॒కాత్ . అగ॑తం దేవలో॒కం . యచ్ఛృ॒తꣳ
 హ॒విరన॑భిఘారితం . అ॒భిద్యో॑తయతి . అ॒భ్యే॑వైన॑ద్ఘారయతి . అథో॑
 దేవ॒త్రైవైన॑ద్గమయతి .. 2. 1. 3. 3..

19 పర్య॑గ్ని కరోతి . రక్ష॑సా॒మప॑హత్యై . త్రిః పర్య॑గ్ని కరోతి . త్ర్యా॑వృ॒ద్ధి
 య॒జ్ఞః . అథో॑ మేధ్య॒త్వాయ॑ . యత్ప్రా॒చీన॑ముద్వా॒సయే᳚త్ . యజ॑మానꣳ
 శు॒చాఽర్ప॑యేత్ . యద్ద॑క్షి॒ణా . పి॒తృ॒దే॒వ॒త్యగ్గ్॑ స్యాత్ . యత్ప్ర॒త్యక్ .. 2. 1. 3. 4..

20 పత్నీꣳ॑ శు॒చాఽర్ప॑యేత్ . ఉ॒దీ॒చీన॒ముద్వా॑సయతి . ఏ॒షా వై
 దే॑వమను॒ష్యాణాꣳ॑ శాం॒తా దిక్ . తామే॒వైన॒దనూద్వా॑సయతి॒ శాంత్యై᳚ . వర్త్మ॑
 కరోతి . య॒జ్ఞస్య॒ సంత॑త్యై . నిష్ట॑పతి . ఉపై॒వ తథ్స్తృ॑ణాతి . చ॒తురున్న॑యతి
 . చతు॑ష్పాదః ప॒శవః॑ .. 2. 1. 3. 5..

21 ప॒శూనే॒వావ॑రుంధే . సర్వా᳚న్పూ॒ర్ణానున్న॑యతి . సర్వే॒ హి పుణ్యా॑ రా॒ద్ధాః .
 అ॒నూచ॒ ఉన్న॑యతి . ప్ర॒జాయా॑ అనూచీన॒త్వాయ॑ . అ॒నూచ్యే॒వాస్య॑ ప్ర॒జాఽర్ధు॑కా
 భవతి ..

సంమృ॑శతి॒ వ్యావృ॑త్త్యై . నాహో᳚ష్య॒న్నుప॑సాదయేత్ . యదహో᳚ష్యన్నుపసా॒దయే᳚త్ .
 యథా॒ఽన్యస్మా॑ ఉపని॒ధాయ॑ .. 2. 1. 3. 6..

22 అ॒న్యస్మై᳚ ప్ర॒యచ్ఛ॑తి . తా॒దృగే॒వ తత్ . ఆఽస్మై॑ వృశ్చ్యేత . యదే॒వ
 గార్హ॑పత్యేఽధి॒శ్రయ॑తి . తేన॒ గార్హ॑పత్యం ప్రీణాతి . అ॒గ్నిర॑బిభేత్ . ఆహు॑తయో॒
 మాఽత్యే᳚ష్యం॒తీతి॑ . స ఏ॒తాꣳ స॒మిధ॑మపశ్యత్ . తామాఽధ॑త్త . తతో॒ వా
 అ॒గ్నావాహు॑తయోఽధ్రియంత .. 2. 1. 3. 7..

23 యదే॑నꣳ స॒మయ॑చ్ఛత్ . తథ్స॒మిధః॑ సమి॒త్త్వం . స॒మిధ॒మాద॑ధాతి .
 సమే॒వైనం॑ యచ్ఛతి . ఆహు॑తీనాం॒ ధృత్యై᳚ . అథో॑ అగ్నిహో॒త్రమే॒వేధ్మవ॑త్కరోతి
 . ఆహు॑తీనాం॒ ప్రతి॑ష్ఠిత్యై . బ్ర॒హ్మ॒వా॒దినో॑ వదంతి . యదేకాꣳ॑
 స॒మిధ॑మా॒ధాయ॒ ద్వే ఆహు॑తీ జు॒హోతి॑ . అథ॒ కస్యాꣳ॑ స॒మిధి॑
 ద్వి॒తీయా॒మాహు॑తిం జుహో॒తీతి॑ .. 2. 1. 3. 8..

24 యద్ద్వే స॒మిధా॑వాద॒ధ్యాత్ . భ్రాతృ॑వ్యమస్మై జనయేత్ . ఏకాꣳ॑ స॒మిధ॑మా॒ధాయ॑
 . యజు॑షా॒ఽన్యామాహు॑తిం జుహోతి . ఉ॒భే ఏ॒వ స॒మిద్వ॑తీ॒ ఆహు॑తీ జుహోతి . నాస్మై॒
 భ్రాతృ॑వ్యం జనయతి . ఆదీ᳚ప్తాయాం జుహోతి . సమి॑ద్ధమివ॒ హి బ్ర॑హ్మవర్చ॒సం
 . అథో॒ యథాఽతి॑థిం॒ జ్యోతి॑ష్కృ॒త్వా ప॑రి॒వేవే᳚ష్టి . తా॒దృగే॒వ తత్ .
 చ॒తురున్న॑యతి . ద్విర్జు॑హోతి . తస్మా᳚ద్ద్వి॒పాచ్చతు॑ష్పాదమత్తి . అథో᳚ ద్వి॒పద్యే॒వ
 చతు॑ష్పదః॒ ప్రతి॑ష్ఠాపయతి .. 2. 1. 3. 9.. భ॒వ॒తి॒ ప్ర॒తి॒షిం॒చతి॑
 గమయతి ప్ర॒త్యక్ప॒శవ॑ ఉపని॒ధాయా᳚ధ్రియం॒తేతి॒ తచ్చ॒త్వారి॑ చ .. 3..

25 ఉ॒త్త॒రావ॑తీం॒ వై దే॒వా ఆహు॑తి॒మజు॑హవుః . అవా॑చీ॒మసు॑రాః . తతో॑ దే॒వా
 అభ॑వన్ . పరాఽసు॑రాః . యం కా॒మయే॑త॒ వసీ॑యాంథ్స్యా॒దితి॑ . కనీ॑య॒స్తస్య॒
 పూర్వꣳ॑ హు॒త్వా . ఉత్త॑రం॒ భూయో॑ జుహుయాత్ . ఏ॒షా వా ఉ॑త్త॒రావ॒త్యాహు॑తిః .
 తాం దే॒వా అ॑జుహవుః . తత॒స్తే॑ఽభవన్ .. 2. 1. 4. 1..

26 యస్యై॒వం జుహ్వ॑తి . భవ॑త్యే॒వ . యం కా॒మయే॑త॒ పాపీ॑యాంథ్స్యా॒దితి॑ .
 భూయ॒స్తస్య॒ పూర్వꣳ॑ హు॒త్వా . ఉత్త॑రం॒ కనీ॑యో జుహుయాత్ . ఏ॒షా వా అవా॒చ్యాహు॑తిః .
 తామసు॑రా అజుహవుః . తత॒స్తే పరా॑ఽభవన్ . యస్యై॒వం జుహ్వ॑తి . పరై॒వ భ॑వతి ..

 2. 1. 4. 2..

27 హు॒త్వోప॑సాదయ॒త్యజా॑మిత్వాయ . అథో॒ వ్యావృ॑త్త్యై . గార్హ॑పత్యం॒ ప్రతీ᳚క్షతే
 . అన॑నుధ్యాయినమే॒వైనం॑ కరోతి . అ॒గ్ని॒హో॒త్రస్య॒ వై స్థా॒ణుర॑స్తి . తం య
 ఋ॒చ్ఛేత్ . య॒జ్ఞ॒స్థా॒ణుమృ॑చ్ఛేత్ . ఏ॒ష వా అ॑గ్నిహో॒త్రస్య॑ స్థా॒ణుః .
 యత్పూర్వాఽఽహు॑తిః . తాం యదుత్త॑రయా॒ఽభిజు॑హు॒యాత్ .. 2. 1. 4. 3..

28 య॒జ్ఞ॒స్థా॒ణుమృ॑చ్ఛేత్ . అ॒తి॒హాయ॒ పూర్వా॒మాహు॑తిం జుహోతి .
 య॒జ్ఞ॒స్థా॒ణుమే॒వ పరి॑వృణక్తి . అథో॒ భ్రాతృ॑వ్యమే॒వాప్త్వాఽతి॑క్రామతి .
 అ॒వా॒చీనꣳ॑ సా॒యముప॑మార్ష్టి . రేత॑ ఏ॒వ తద్ద॑ధాతి . ఊ॒ర్ధ్వం ప్రా॒తః .
 ప్రజ॑నయత్యే॒వ తత్ . బ్ర॒హ్మ॒వా॒దినో॑ వదంతి . చ॒తురున్న॑యతి .. 2. 1. 4. 4..

29 ద్విర్జు॑హోతి . అథ॒ క్వ॑ ద్వే ఆహు॑తీ భవత॒ ఇతి॑ . అ॒గ్నౌ వై᳚శ్వాన॒ర ఇతి॑
 బ్రూయాత్ . ఏ॒ష వా అ॒గ్నిర్వై᳚శ్వాన॒రః . యద్బ్రా᳚హ్మ॒ణః . హు॒త్వా ద్విః ప్రాశ్నా॑తి .
 అ॒గ్నావే॒వ వై᳚శ్వాన॒రే ద్వే ఆహు॑తీ జుహోతి . ద్విర్జు॒హోతి॑ . ద్విర్నిమా᳚ర్ష్టి . ద్విః
 ప్రాశ్నా॑తి .. 2. 1. 4. 5..

30 షట్థ్సంప॑ద్యంతే . షడ్వా ఋ॒తవః॑ . ఋ॒తూనే॒వ ప్రీ॑ణాతి ..

బ్ర॒హ్మ॒వా॒దినో॑ వదంతి . కిం॒దే॒వ॒త్య॑మగ్నిహో॒త్రమితి॑ . వై॒శ్వ॒దే॒వమితి॑
 బ్రూయాత్ . యద్యజు॑షా జు॒హోతి॑ . తదైం᳚ద్రా॒గ్నం . యత్తూ॒ష్ణీం . తత్ప్రా॑జాప॒త్యం ..

 2. 1. 4. 6..

31 యన్ని॒మార్ష్టి॑ . తదోష॑ధీనాం . యద్ద్వి॒తీయం᳚ . తత్పి॑తృ॒ణాం . యత్ప్రాశ్నా॑తి .
 తద్గర్భా॑ణాం . తస్మా॒ద్గర్భా॒ అన॑శ్నంతో వర్ధంతే . యదా॒చామ॑తి . తన్మ॑ను॒ష్యా॑ణాం
 . ఉద॑ఙ్పర్యా॒వృత్యాచా॑మతి .. 2. 1. 4. 7..

32 ఆ॒త్మనో॑ గోపీ॒థాయ॑ . నిర్ణే॑నేక్తి॒ శుద్ధ్యై᳚ . నిష్ట॑పతి స్వ॒గాకృ॑త్యై .
 ఉద్ది॑శతి . స॒ప్త॒ర్॒షీనే॒వ ప్రీ॑ణాతి . ద॒క్షి॒ణా ప॒ర్యావ॑ర్తతే . స్వమే॒వ
 వీ॒ర్య॑మను॑ప॒ర్యావ॑ర్తతే . తస్మా॒ద్దక్షి॒ణోఽర్ధ॑ ఆ॒త్మనో॑ వీ॒ర్యా॑వత్తరః .
 అథో॑ ఆది॒త్యస్యై॒వావృత॒మను॑ప॒ర్యావ॑ర్తతే . హు॒త్వోప॒సమిం॑ధే .. 2. 1. 4. 8..

33 బ్ర॒హ్మ॒వ॒ర్చ॒సస్య॒ సమి॑ద్ధ్యై . న బ॒ర్॒హిరను॒ప్రహ॑రేత్ . అసగ్గ్॑స్థితో॒
 వా ఏ॒ష య॒జ్ఞః . యద॑గ్నిహో॒త్రం . యద॑నుప్ర॒హరే᳚త్ . య॒జ్ఞం విచ్ఛిం॑ద్యాత్
 . తస్మా॒న్నాను॑ప్ర॒హృత్యం᳚ . య॒జ్ఞస్య॒ సంత॑త్యై . అ॒పో నిన॑యతి .
 అ॒వ॒భృ॒థస్యై॒వ రూ॒పమ॑కః .. 2. 1. 4. 9.. అ॒భ॒వ॒న్భ॒వ॒తి॒
 జు॒హు॒యాన్న॑యతి మార్ష్టి॒ ద్విః ప్రాశ్నా॑తి ప్రాజాప॒త్యమాచా॑మతీంధేఽకః .. 4..

34 బ్ర॒హ్మ॒వా॒దినో॑ వదంతి . అ॒గ్ని॒హో॒త్రప్రా॑యణా య॒జ్ఞాః . కిం
 ప్రా॑యణమగ్నిహో॒త్రమితి॑ . వ॒థ్సో వా అ॑గ్నిహో॒త్రస్య॒ ప్రాయ॑ణం . అ॒గ్ని॒హో॒త్రం
 య॒జ్ఞానాం᳚ . తస్య॑ పృథి॒వీ సదః॑ . అం॒తరి॑క్ష॒మాగ్నీ᳚ద్ధ్రం .
 ద్యౌర్హ॑వి॒ర్ధానం᳚ . ది॒వ్యా ఆపః॒ ప్రోక్ష॑ణయః . ఓష॑ధయో బ॒ర్॒హిః .. 2. 1. 5. 1..

35 వన॒స్పత॑య ఇ॒ధ్మః . దిశః॑ పరి॒ధయః॑ . ఆ॒ది॒త్యో యూపః॑ . యజ॑మానః ప॒శుః
 . స॒ము॒ద్రో॑ఽవభృ॒థః . సం॒వ॒థ్స॒రః స్వ॑గాకా॒రః . తస్మా॒దాహి॑తాగ్నేః॒
 సర్వ॑మే॒వ బ॑ర్హి॒ష్యం॑ ద॒త్తం భ॑వతి . యథ్సా॒యం జు॒హోతి॑ . రాత్రి॑మే॒వ
 తేన॑ దక్షి॒ణ్యాం᳚ కురుతే . యత్ప్రా॒తః .. 2. 1. 5. 2..

36 అహ॑రే॒వ తేన॑ దక్షి॒ణ్యం॑ కురుతే . యత్తతో॒ దదా॑తి . సా దక్షి॑ణా .
 యావం॑తో॒ వై దే॒వా అహు॑త॒మాదన్॑ . తే పరా॑ఽభవన్ . త ఏ॒తద॑గ్నిహో॒త్రꣳ
 సర్వ॑స్యై॒వ స॑మవ॒దాయా॑జుహవుః . తస్మా॑దాహుః . అ॒గ్ని॒హో॒త్రం వై దే॒వా గృ॒హాణాం॒
 నిష్కృ॑తిమపశ్య॒న్నితి॑ . యథ్సా॒యం జు॒హోతి॑ . రాత్రి॑యా ఏ॒వ తద్ధు॒తాద్యా॑య ..

 2. 1. 5. 3..

37 యజ॑మాన॒స్యాప॑రాభావాయ . యత్ప్రా॒తః . అహ్న॑ ఏ॒వ తద్ధు॒తాద్యా॑య .
 యజ॑మాన॒స్యాప॑రాభావాయ . యత్తతో॒ఽశ్నాతి॑ . హు॒తమే॒వ తత్ . ద్వయోః॒ పయ॑సా
 జుహుయాత్ప॒శుకా॑మస్య . ఏ॒తద్వా అ॑గ్నిహో॒త్రం మి॑థు॒నం . య ఏ॒వం వేద॑ . ప్ర
 ప్ర॒జయా॑ ప॒శుభి॑ర్మిథు॒నైర్జా॑యతే .. 2. 1. 5. 4..

38 ఇ॒మామే॒వ పూర్వ॑యా దు॒హే . అ॒మూముత్త॑రయా . అ॒ధి॒శ్రిత్యోత్త॑ర॒మాన॑యతి .
 యోనా॑వే॒వ తద్రేతః॑ సించతి ప్ర॒జన॑నే . ఆజ్యే॑న జుహుయా॒త్తేజ॑స్కామస్య . తేజో॒ వా
 ఆజ్యం᳚ . తే॒జ॒స్వ్యే॑వ భ॑వతి . పయ॑సా ప॒శుకా॑మస్య . ఏ॒తద్వై ప॑శూ॒నాꣳ
 రూ॒పం . రూ॒పేణై॒వాస్మై॑ ప॒శూనవ॑రుంధే .. 2. 1. 5. 5..

39 ప॒శు॒మానే॒వ భ॑వతి . ద॒ధ్నేంద్రి॒యకా॑మస్య . ఇం॒ద్రి॒యం వై దధి॑ .
 ఇం॒ద్రి॒యా॒వ్యే॑వ భ॑వతి . య॒వా॒గ్వా᳚ గ్రామ॑కామస్యౌష॒ధా వై మ॑ను॒ష్యాః᳚ .
 భా॒గ॒ధేయే॑నై॒వాస్మై॑ సజా॒తానవ॑రుంధే . గ్రా॒మ్యే॑వ భ॑వతి . అయ॑జ్ఞో॒
 వా ఏ॒షః . యో॑ఽసా॒మా .. 2. 1. 5. 6..

40 చ॒తురున్న॑యతి . చతు॑రక్షరꣳ రథంత॒రం . ర॒థం॒త॒రస్యై॒ష వర్ణః॑
 . ఉ॒పరీ॑వ హరతి . అం॒తరి॑క్షం వామదే॒వ్యం . వా॒మ॒దే॒వ్యస్యై॒ష వర్ణః॑ .
 ద్విర్జు॑హోతి . ద్వ్య॑క్షరం బృ॒హత్ . బృ॒హ॒త ఏ॒ష వర్ణః॑ . అ॒గ్ని॒హో॒త్రమే॒వ
 తథ్సామ॑న్వత్కరోతి .. 2. 1. 5. 7..

41 యో వా అ॑గ్నిహో॒త్రస్యో॑ప॒సదో॒ వేద॑ . ఉపై॑నముప॒సదో॑ నమంతి . విం॒దత॑
 ఉపస॒త్తారం᳚ . ఉ॒న్నీయోప॑సాదయతి . పృ॒థి॒వీమే॒వ ప్రీ॑ణాతి . హో॒ష్యన్నుప॑సాదయతి
 . అం॒తరి॑క్షమే॒వ ప్రీ॑ణాతి . హు॒త్వోప॑సాదయతి . దివ॑మే॒వ ప్రీ॑ణాతి . ఏ॒తా వా
 అ॑గ్నిహో॒త్రస్యో॑ప॒సదః॑ .. 2. 1. 5. 8..

42 య ఏ॒వం వేద॑ . ఉపై॑నముప॒సదో॑ నమంతి . విం॒దత॑ ఉపస॒త్తారం᳚ . యో వా
 అ॑గ్నిహో॒త్రస్యాశ్రా॑వితం ప్ర॒త్యాశ్రా॑విత॒ꣳ॒ హోతా॑రం బ్ర॒హ్మాణం॑ వషట్కా॒రం
 వేద॑ . తస్య॒ త్వే॑వ హు॒తం . ప్రా॒ణో వా అ॑గ్నిహో॒త్రస్యాశ్రా॑వితం . అ॒పా॒నః
 ప్ర॒త్యాశ్రా॑వితం . మనో॒ హోతా᳚ . చక్షు॑ర్బ్ర॒హ్మా . ని॒మే॒షో వ॑షట్కా॒రః .. 2. 1. 5. 9..

43 య ఏ॒వం వేద॑ . తస్య॒ త్వే॑వ హు॒తం . సా॒యం॒యావా॑నశ్చ॒ వై దే॒వాః
 ప్రా॑త॒ర్యావా॑ణశ్చాగ్నిహో॒త్రిణో॑ గృ॒హమాగ॑చ్ఛంతి . తాన్, యన్న త॒ర్పయే᳚త్ .
 ప్ర॒జయా᳚ఽస్య ప॒శుభి॒ర్వితి॑ష్ఠేరన్ . యత్త॒ర్పయే᳚త్ . తృ॒ప్తా ఏ॑నం ప్ర॒జయా॑
 ప॒శుభి॑స్తర్పయేయుః . స॒జూర్దే॒వైః సా॒యం యావ॑భి॒రితి॑ సా॒యꣳ సంమృ॑శతి .
 స॒జూర్దే॒వైః ప్రా॒తర్యావ॑భి॒రితి॑ ప్రా॒తః . యే చై॒వ దే॒వాః సా॑యం॒ యావా॑నో॒
 యే చ॑ ప్రాత॒ర్యావా॑ణః .. 2. 1. 5. 10..

44 తానే॒వోభయాగ్॑స్తర్పయతి . త ఏ॑నం తృ॒ప్తాః ప్ర॒జయా॑ ప॒శుభి॑స్తర్పయంతి .
 అ॒రు॒ణో హ॑ స్మా॒హౌప॑వేశిః . అ॒గ్ని॒హో॒త్ర ఏ॒వాహꣳ సా॒యం ప్రా॑త॒ర్వజ్రం॒
 భ్రాతృ॑వ్యేభ్యః॒ ప్రహ॑రామి . తస్మా॒న్మత్పాపీ॑యాꣳసో॒ భ్రాతృ॑వ్యా॒ ఇతి॑ .
 చ॒తురున్న॑యతి . ద్విర్జు॑హోతి . స॒మిథ్స॑ప్త॒మీ . స॒ప్తప॑దా॒ శక్వ॑రీ .
 శా॒క్వ॒రో వజ్రః॑ . అ॒గ్ని॒హో॒త్ర ఏ॒వ తథ్సా॒యం ప్రా॑త॒ర్వజ్రం॒ యజ॑మానో॒
 భ్రాతృ॑వ్యాయ॒ ప్రహ॑రతి . భవ॑త్యా॒త్మనా᳚ . పరా᳚ఽస్య॒ భ్రాతృ॑వ్యో భవతి
 .. 2. 1. 5. 11.. బ॒ర్॒హిః ప్రా॒తర్హు॒తాద్యా॑య జాయతే రుంధేఽసా॒మా క॑రోత్యే॒తా వా
 అ॑గ్నిహో॒త్రస్యో॑ప॒సదో॑ వషట్కా॒రశ్చ॑ ప్రాత॒ర్యావా॑ణో॒ వజ్ర॒స్త్రీణి॑ చ .. 5..

45 ప్ర॒జాప॑తిరకామయతాత్మ॒న్వన్మే॑ జాయే॒తేతి॑ . సో॑ఽజుహోత్ . తస్యా᳚త్మ॒న్వద॑జాయత .
 అ॒గ్నిర్వా॒యురా॑ది॒త్యః . తే᳚ఽబ్రువన్ . ప్ర॒జాప॑తిరహౌషీదాత్మ॒న్వన్మే॑ జాయే॒తేతి॑ .
 తస్య॑ వ॒యమ॑జనిష్మహి . జాయ॑తాం న ఆత్మ॒న్వదితి॒ తే॑ఽజుహవుః . ప్రా॒ణానా॑మ॒గ్నిః
 . త॒నువై॑ వా॒యుః .. 2. 1. 6. 1..

46 చక్షు॑ష ఆది॒త్యః . తేషాꣳ॑ హు॒తాద॑జాయత॒ గౌరే॒వ . తస్యై॒ పయ॑సి॒
 వ్యాయ॑చ్ఛంత . మమ॑ హు॒తాద॑జని॒ మమేతి॑ . తే ప్ర॒జాప॑తిం ప్ర॒శ్నమా॑యన్
 . స ఆ॑ది॒త్యో᳚ఽగ్నిమ॑బ్రవీత్ . య॒త॒రో నౌ॒ జయా᳚త్ . తన్నౌ॑ స॒హాస॒దితి॑ .
 కస్యైకోఽహౌ॑షీ॒దితి॑ ప్ర॒జాప॑తిరబ్రవీ॒త్కస్యై క॒ ఇతి॑ . ప్రా॒ణానా॑మ॒హమిత్య॒గ్నిః
 .. 2. 1. 6. 2..

47 త॒నువా॑ అ॒హమితి॑ వా॒యుః . చక్షు॑షో॒ఽహమిత్యా॑ది॒త్యః . య ఏ॒వ
 ప్రా॒ణానా॒మహౌ॑షీత్ . తస్య॑ హు॒తాద॑జ॒నీతి॑ . అ॒గ్నేర్హు॒తాద॑జ॒నీతి॑
 . తద॑గ్నిహో॒త్రస్యా᳚గ్నిహోత్ర॒త్వం . గౌర్వా అ॑గ్నిహో॒త్రం . య ఏ॒వం వేద॒
 గౌర॑గ్నిహో॒త్రమితి॑ . ప్రా॒ణా॒పా॒నాభ్యా॑మే॒వాగ్నిꣳ సమ॑ర్ధయతి . అవ్య॑ర్ధుకః
 ప్రాణాపా॒నాభ్యాం᳚ భవతి .. 2. 1. 6. 3..

48 య ఏ॒వం వేద॑ . తౌ వా॒యుర॑బ్రవీత్ . అను॒ మా భ॑జత॒మితి॑ . యదే॒వ
 గార్హ॑పత్యేఽధి॒శ్రిత్యా॑హవ॒నీయ॑మ॒భ్యు॑ద్ద్రవాన్॑ . తేన॒ త్వాం ప్రీ॑ణా॒నిత్య॑బ్రూతాం
 . తస్మా॒ద్యద్గార్హ॑పత్యేఽధి॒శ్రిత్యా॑హవ॒నీయ॑మ॒భ్యు॑ద్ద్రవ॑తి . వా॒యుమే॒వ
 తేన॑ ప్రీణాతి . ప్ర॒జాప॑తిర్దే॒వతాః᳚ సృ॒జమా॑నః . అ॒గ్నిమే॒వ దే॒వతా॑నాం
 ప్రథ॒మమ॑సృజత . సో᳚ఽన్యదా॑లం॒భ్య॑మవి॑త్త్వా .. 2. 1. 6. 4..

49 ప్ర॒జాప॑తిమ॒భిప॒ర్యావ॑ర్తత . స మృ॒త్యోర॑బిభేత్ . సో॑ఽముమా॑ది॒త్యమా॒త్మనో॒
 నిర॑మిమీత . తꣳ హు॒త్వా పరా᳚ఙ్ ప॒ర్యావ॑ర్తత . తతో॒ వై స మృ॒త్యుమపా॑జయత్
 . అప॑మృ॒త్యుం జ॑యతి . య ఏ॒వం వేద॑ . తస్మా॒ద్యస్యై॒వం వి॒దుషః॑
 . ఉ॒తైకా॒హము॒త ద్వ్య॒హం న జుహ్వ॑తి . హు॒తమే॒వాస్య॑ భవతి . అ॒సౌ
 హ్యా॑ది॒త్యో᳚ఽగ్నిహో॒త్రం .. 2. 1. 6. 5.. త॒నువై॑ వా॒యుర॒గ్నిర్భ॑వ॒త్యవి॑త్త్వా
 భవ॒త్యేకం॑ చ .. 6..

50 రౌ॒ద్రం గవి॑ . వా॒య॒వ్య॑ముప॑సృష్టం . ఆ॒శ్వి॒నం దు॒హ్యమా॑నం . సౌ॒మ్యం
 దు॒గ్ధం . వా॒రు॒ణమధి॑శ్రితం . వై॒శ్వ॒దే॒వా భిం॒దవః॑ . పౌ॒ష్ణముదం॑తం
 . సా॒ర॒స్వ॒తం వి॒ష్యంద॑మానం . మై॒త్రꣳ శరః॑ . ధా॒తురుద్వా॑సితం .
 బృహ॒స్పతే॒రున్నీ॑తం . స॒వి॒తుః ప్రక్రాం᳚తం . ద్యా॒వా॒పృ॒థి॒వ్యగ్గ్॑ హ్రి॒యమా॑ణం
 . ఐం॒ద్రా॒గ్నముప॑సన్నం . అ॒గ్నేః పూర్వాఽఽహు॑తిః . ప్ర॒జాప॑తే॒రుత్త॑రా . ఐం॒ద్రꣳ
 హు॒తం .. 2. 1. 7. 1.. ఉద్వా॑సితꣳ స॒ప్త చ॑ .. 7..

51 ద॒క్షి॒ణ॒త ఉప॑సృజతి . పి॒తృ॒లో॒కమే॒వ తేన॑ జయతి . ప్రాచీ॒మావ॑ర్తయతి .
 దే॒వ॒లో॒కమే॒వ తేన॑ జయతి . ఉదీ॑చీమా॒వృత్య॑ దోగ్ధి . మ॒ను॒ష్య॒లో॒కమే॒వ
 తేన॑ జయతి . పూర్వౌ॑ దుహ్యాజ్జ్యే॒ష్ఠస్య॑ జ్యైష్ఠినే॒యస్య॑ . యో వా॑ గ॒తశ్రీః॒
 స్యాత్ . అప॑రౌ దుహ్యాత్కని॒ష్ఠస్య॑ కానిష్ఠినే॒యస్య॑ . యో వా॒ బుభూ॑షేత్ .. 2. 1. 8. 1..

52 న సంమృ॑శతి . పా॒ప॒వ॒స్య॒సస్య॒ వ్యావృ॑త్త్యై . వా॒య॒వ్యం॑ వా
 ఏ॒తదుప॑సృష్టం . ఆ॒శ్వి॒నం దు॒హ్యమా॑నం . మై॒త్రం దు॒గ్ధం . అ॒ర్య॒మ్ణ
 ఉ॑ద్వా॒స్యమా॑నం . త్వా॒ష్ట్రము॑న్నీ॒యమా॑నం . బృహ॒స్పతే॒రున్నీ॑తం . స॒వి॒తుః
 ప్రక్రాం᳚తం . ద్యా॒వా॒పృ॒థి॒వ్యగ్గ్॑ హ్రి॒యమా॑ణం .. 2. 1. 8. 2..

53 ఐం॒ద్రా॒గ్నముప॑సాదితం . సర్వా᳚భ్యో॒ వా ఏ॒ష దే॒వతా᳚భ్యో జుహోతి . యో᳚ఽగ్నిహో॒త్రం
 జు॒హోతి॑ . యథా॒ ఖలు॒ వై ధే॒నుం తీ॒ర్థే త॒ర్పయ॑తి . ఏ॒వమ॑గ్నిహో॒త్రీ
 యజ॑మానం తర్పయతి . తృప్య॑తి ప్ర॒జయా॑ ప॒శుభిః॑ . ప్ర సు॑వ॒ర్గం లో॒కం జా॑నాతి
 . పశ్య॑తి పు॒త్రం . పశ్య॑తి॒ పౌత్రం᳚ . ప్ర ప్ర॒జయా॑ ప॒శుభి॑ర్మిథు॒నైర్జా॑యతే
 . యస్యై॒వం వి॒దుషో᳚ఽగ్నిహో॒త్రం జుహ్వ॑తి . య ఉ॑ చైనదే॒వం వేద॑ .. 2. 1. 8. 3.. బుభూ॑షేద్ధ్రి॒యమా॑ణం జాయతే॒ ద్వే చ॑ .. 8..

54 త్రయో॒ వై ప్రై॑యమే॒ధా ఆ॑సన్ . తేషాం॒ త్రిరేకో᳚ఽగ్నిహో॒త్రమ॑జుహోత్ . ద్విరేకః॑
 . స॒కృదేకః॑ . తేషాం॒ యస్త్రిరజు॑హోత్ . స ఋ॒చాఽజు॑హోత్ . యో ద్విః . స యజు॑షా .
 యః స॒కృత్ . స తూ॒ష్ణీం .. 2. 1. 9. 1..

55 యశ్చ॒ యజు॒షాఽజు॑హో॒ద్యశ్చ॑ తూ॒ష్ణీం . తావు॒భావా᳚ర్ధ్నుతాం .
 తస్మా॒ద్యజు॒షాఽఽహు॑తిః॒ పూర్వా॑ హోత॒వ్యా᳚ . తూ॒ష్ణీముత్త॑రా . ఉ॒భే ఏ॒వర్ద్ధీ
 అవ॑రుంధే . అ॒గ్నిర్జ్యోతి॒ర్జ్యోతి॑ర॒గ్నిః స్వాహేతి॑ సా॒యం జు॑హోతి . రేత॑ ఏ॒వ
 తద్ద॑ధాతి . సూఱ్యో॒ జ్యోతి॒ర్జ్యోతిః॒ సూర్యః॒ స్వాహేతి॑ ప్రా॒తః . రేత॑ ఏ॒వ హి॒తం
 ప్రజ॑నయతి . రేతో॒ వా ఏ॒తస్య॑ హి॒తం న ప్రజా॑యతే .. 2. 1. 9. 2..

56 యస్యా᳚గ్నిహో॒త్రమహు॑త॒ꣳ॒ సూఱ్యో॒ఽభ్యు॑దేతి॑ . యద్యంతే॒ స్యాత్ . ఉ॒న్నీయ॒
 ప్రాఙు॒దాద్ర॑వేత్ . స ఉ॑ప॒సాద్యాతమి॑తోరాసీత . స య॒దా తామ్యే᳚త్ . అథ॒ భూః స్వాహేతి॑
 జుహుయాత్ . ప్ర॒జాప॑తి॒ర్వై భూ॒తః . తమే॒వోపా॑సరత్ . స ఏ॒వైనం॒ తత॒ ఉన్న॑యతి .
 నార్తి॒మార్చ్ఛ॑తి॒ యజ॑మానః .. 2. 1. 9. 3.. తూ॒ష్ణీం జా॑యతే॒ యజ॑మానః .. 9..

57 యద॒గ్నిము॒ద్ధర॑తి . వస॑వ॒స్తర్హ్య॒గ్నిః . తస్మి॒న్॒ యస్య॒ తథా॑విధే॒
 జుహ్వ॑తి . వసు॑ష్వే॒వాస్యా᳚గ్నిహో॒త్రꣳ హు॒తం భ॑వతి . నిహి॑తో
 ధూపా॒యంఛే॑తే . రు॒ద్రాస్తర్హ్య॒గ్నిః . తస్మి॒న్॒ యస్య॒ తథా॑విధే॒ జుహ్వ॑తి .
 రు॒ద్రేష్వే॒వాస్యా᳚గ్నిహో॒త్రꣳ హు॒తం భ॑వతి . ప్ర॒థ॒మమి॒ధ్మమ॒ర్చిరాల॑భతే
 . ఆ॒ది॒త్యాస్తర్హ్య॒గ్నిః .. 2. 1. 10. 1..

58 తస్మి॒న్॒ యస్య॒ తథా॑విధే॒ జుహ్వ॑తి . ఆ॒ది॒త్యేష్వే॒వాస్యా᳚గ్నిహో॒త్రꣳ హు॒తం
 భ॑వతి . సర్వ॑ ఏ॒వ స॑ర్వ॒శ ఇ॒ధ్మ ఆదీ᳚ప్తో భవతి . విశ్వే॑ దే॒వాస్తర్హ్య॒గ్నిః .
 తస్మి॒న్॒ యస్య॒ తథా॑విధే॒ జుహ్వ॑తి . విశ్వే᳚ష్వే॒వాస్య॑ దే॒వేష్వ॑గ్నిహో॒త్రꣳ
 హు॒తం భ॑వతి . ని॒త॒రామ॒ర్చిరు॒పావై॑తి లోహి॒నీకే॑వ భవతి . ఇంద్ర॒స్తర్హ్య॒గ్నిః
 . తస్మి॒న్॒ యస్య॒ తథా॑విధే॒ జుహ్వ॑తి . ఇంద్ర॑ ఏ॒వాస్యా᳚గ్నిహో॒త్రꣳ హు॒తం
 భ॑వతి .. 2. 1. 10. 2..

59 అంగా॑రా భవంతి . తేభ్యోఽఙ్గా॑రేభ్యో॒ఽర్చిరుదే॑తి . ప్ర॒జాప॑తి॒స్తర్హ్య॒గ్నిః
 . తస్మి॒న్॒ యస్య॒ తథా॑విధే॒ జుహ్వ॑తి . ప్ర॒జాప॑తావే॒వాస్యా᳚గ్నిహో॒త్రꣳ
 హు॒తం భ॑వతి . శరోఽఙ్గా॑రా॒ అధ్యూ॑హంతే . బ్రహ్మ॒ తర్హ్య॒గ్నిః .
 తస్మి॒న్॒ యస్య॒ తథా॑విధే॒ జుహ్వ॑తి . బ్రహ్మ॑న్నే॒వాస్యా᳚గ్నిహో॒త్రꣳ
 హు॒తం భ॑వతి . వసు॑షు రు॒ద్రేష్వా॑ది॒త్యేషు॒ విశ్వే॑షు దే॒వేషు॑ . ఇంద్రే᳚
 ప్ర॒జాప॑తౌ॒ బ్రహ్మన్॑ . అప॑రివర్గమే॒వాస్యై॒తాసు॑ దే॒వతా॑సు హు॒తం భ॑వతి
 . యస్యై॒వం వి॒దుషో᳚ఽగ్నిహో॒త్రం జుహ్వ॑తి . య ఉ॑ చైనదే॒వం వేద॑ .. 2. 1. 10. 3.. ఆ॒ది॒త్యాస్తర్హ్య॒గ్నిరింద్ర॑ ఏ॒వాస్యా᳚గ్నిహో॒త్రꣳ హు॒తం భ॑వతి
 దే॒వేషు॑ చ॒త్వారి॑ చ .. 10.. యద॒గ్నిం నిహి॑తః ప్రథ॒మꣳ సర్వ॑ ఏ॒వ
 ని॑త॒రామంగా॑రాః॒ శరోఽఙ్గా॑రా॒ బ్రహ్మ॒ వసు॑ష్వ॒ష్టౌ ..

60 ఋ॒తం త్వా॑ స॒త్యేన॒ పరి॑షించా॒మీతి॑ సా॒యం పరి॑షించతి . స॒త్యం
 త్వ॒ర్తేన॒ పరి॑షించా॒మీతి॑ ప్రా॒తః . అ॒గ్నిర్వా ఋ॒తం . అ॒సావా॑ది॒త్యః స॒త్యం
 . అ॒గ్నిమే॒వ తదా॑ది॒త్యేన॑ సా॒యం పరి॑షించతి . అ॒గ్నినా॑ఽఽది॒త్యం ప్రా॒తః
 సః . యావ॑దహోరా॒త్రే భవ॑తః . తావ॑దస్య లో॒కస్య॑ . నార్తి॒ర్న రిష్టిః॑ . నాంతో॒
 న ప॑ర్యం॒తో᳚ఽస్తి . యస్యై॒వం వి॒దుషో᳚ఽగ్నిహో॒త్రం జుహ్వ॑తి . య ఉ॑ చైనదే॒వం
 వేద॑ .. 2. 1. 11. 1.. అ॒స్తి॒ ద్వే చ॑ .. 11..

 అంగి॑రసః ప్ర॒జాప॑తిర॒గ్నిꣳ రు॒ద్ర ఉ॑త్త॒రావ॑తీం
బ్రహ్మవా॒దినో᳚ఽగ్నిహో॒త్రప్రా॑యణా య॒జ్ఞాః ప్ర॒జాప॑తిరకామయతాత్మ॒న్వద్రౌ॒ద్రం గవి॑
దక్షిణ॒తస్త్రయో॒ వై యద॒గ్నిమృ॒తం త్వా॑ స॒త్యేనైకా॑దశ .. 11..

 అంగి॑రసః॒ ప్రైవ తేన॑ ప॒శూనే॒వ యన్ని॒మార్ష్టి॒ యో వా అ॑గ్నిహో॒త్రస్యో॑ప॒సదో॑
దక్షిణ॒తష్ష॑ష్టిః .. 60..

 అంగి॑రసో॒ య ఉ॑చైనదే॒వం వేద॑ ..

ద్వితీయాష్టకే ద్వితీయః ప్రపాఠకః 2

1 ప్ర॒జాప॑తిరకామయత ప్ర॒జాః సృ॑జే॒యేతి॑ . స ఏ॒తం దశ॑హోతారమపశ్యత్ .
   తం మన॑సాఽను॒ద్రుత్య॑ దర్భస్తం॒బే॑ఽజుహోత్ . తతో॒ వై స ప్ర॒జా అ॑సృజత .
   తా అ॑స్మాథ్సృ॒ష్టా అపా᳚క్రామన్ . తా గ్రహే॑ణాగృహ్ణాత్ . తద్గ్రహ॑స్య గ్రహ॒త్వం . యః
   కా॒మయే॑త॒ ప్రజా॑యే॒యేతి॑ . స దశ॑హోతారం॒ మన॑సాఽను॒ద్రుత్య॑ దర్భస్తం॒బే
   జు॑హుయాత్ . ప్ర॒జాప॑తి॒ర్వై దశ॑హోతా .. 2. 2. 1. 1..

2 ప్ర॒జాప॑తిరే॒వ భూ॒త్వా ప్రజా॑యతే . మన॑సా జుహోతి . మన॑ ఇవ॒ హి ప్ర॒జాప॑తిః
   . ప్ర॒జాప॑తే॒రాప్త్యై᳚ . పూ॒ర్ణయా॑ జుహోతి . పూ॒ర్ణ ఇ॑వ॒ హి ప్ర॒జాప॑తిః .
   ప్ర॒జాప॑తే॒రాప్త్యై᳚ . న్యూ॑నయా జుహోతి . న్యూ॑నా॒ద్ధి ప్ర॒జాప॑తిః ప్ర॒జా అసృ॑జత
   . ప్ర॒జానా॒ꣳ॒ సృష్ట్యై᳚ .. 2. 2. 1. 2..

3 ద॒ర్భ॒స్తం॒బే జు॑హోతి . ఏ॒తస్మా॒ద్వై యోనేః᳚ ప్ర॒జాప॑తిః ప్ర॒జా అ॑సృజత .
   యస్మా॑దే॒వ యోనేః᳚ ప్ర॒జాప॑తిః ప్ర॒జా అసృ॑జత . తస్మా॑దే॒వ యోనేః॒ ప్రజా॑యతే
   . బ్రా॒హ్మ॒ణో ద॑క్షిణ॒త ఉపా᳚స్తే . బ్రా॒హ్మ॒ణో వై ప్ర॒జానా॑ముపద్ర॒ష్టా .
   ఉ॒ప॒ద్ర॒ష్టు॒మత్యే॒వ ప్రజా॑యతే . గ్రహో॑ భవతి . ప్ర॒జానాꣳ॑ సృ॒ష్టానాం॒
   ధృత్యై᳚ . యం బ్రా᳚హ్మ॒ణం వి॒ద్యాం వి॒ద్వాꣳసం॒ యశో॒ నర్చ్ఛేత్ .. 2. 2. 1. 3..

4 సోఽర॑ణ్యం ప॒రేత్య॑ . ద॒ర్భ॒స్తం॒బము॒ద్గ్రథ్య॑ . బ్రా॒హ్మ॒ణం ద॑క్షిణ॒తో
   ని॒షాద్య॑ . చతు॑ర్హోతౄ॒న్వ్యాచ॑క్షీత . ఏ॒తద్వై దే॒వానాం᳚ పర॒మం గుహ్యం॒
   బ్రహ్మ॑ . యచ్చతు॑ర్హోతారః . తదే॒వ ప్ర॑కా॒శం గ॑మయతి . తదే॑నం ప్రకా॒శం
   గ॒తం . ప్ర॒కా॒శం ప్ర॒జానాం᳚ గమయతి . ద॒ర్భ॒స్తం॒బము॒ద్గ్రథ్య॒ వ్యాచ॑ష్టే
   .. 2. 2. 1. 4..

5 అ॒గ్ని॒వాన్, వై ద॑ర్భస్తం॒బః . అ॒గ్ని॒వత్యే॒వ వ్యాచ॑ష్టే .
   బ్రా॒హ్మ॒ణో ద॑క్షిణ॒త ఉపా᳚స్తే . బ్రా॒హ్మ॒ణో వై ప్ర॒జానా॑ముపద్ర॒ష్టా .
   ఉ॒ప॒ద్ర॒ష్టు॒మత్యే॒వైనం॒ యశ॑ ఋచ్ఛతి . ఈ॒శ్వ॒రం తం యశోఽర్తో॒రిత్యా॑హుః .
   యస్యాంతే᳚ వ్యా॒చష్ట॒ ఇతి॑ . వర॒స్తస్మై॒ దేయః॑ . యదే॒వైనం॒ తత్రో॑ప॒నమ॑తి
   . తదే॒వావ॑రుంధే .. 2. 2. 1. 5..

6 అ॒గ్నిమా॒దధా॑నో॒ దశ॑హోత్రా॒ఽరణి॒మవ॑దధ్యాత్ . ప్రజా॑తమే॒వైన॒మాధ॑త్తే
   . తేనై॒వోద్ద్రుత్యా᳚గ్నిహో॒త్రం జు॑హుయాత్ . ప్రజా॑తమే॒వైన॑జ్జుహోతి .
   హ॒విర్ని॑ర్వ॒ప్స్యందశ॑హోతారం॒ వ్యాచ॑క్షీత . ప్రజా॑తమే॒వైనం॒ నిర్వ॑పతి .
   సా॒మి॒ధే॒నీర॑నువ॒క్ష్యందశ॑హోతారం॒ వ్యాచ॑క్షీత . సా॒మి॒ధే॒నీరే॒వ
   సృ॒ష్ట్వాఽఽరభ్య॒ ప్రత॑నుతే . అథో॑ య॒జ్ఞో వై దశ॑హోతా . య॒జ్ఞమే॒వ
   త॑నుతే .. 2. 2. 1. 6..

7 అ॒భి॒చరం॒దశ॑హోతారం జుహుయాత్ . నవ॒ వై పురు॑షే ప్రా॒ణాః . నాభి॑ర్దశ॒మీ .
 సప్రా॑ణమే॒వైన॑మ॒భిచ॑రతి . ఏ॒తావ॒ద్వై పురు॑షస్య॒ స్వం . యావ॑త్ప్రా॒ణాః .
 యావ॑దే॒వాస్యాస్తి॑ . తద॒భిచ॑రతి . స్వకృ॑త॒ ఇరి॑ణే జుహోతి ప్రద॒రే వా᳚ .
 ఏ॒తద్వా అ॒స్యై నిరృ॑తిగృహీతం . నిరృ॑తిగృహీత ఏ॒వైనం॒ నిరృ॑త్యా గ్రాహయతి .
 యద్వా॒చః క్రూ॒రం . తేన॒ వష॑ట్కరోతి . వా॒చ ఏ॒వైనం॑ క్రూ॒రేణ॒ ప్రవృ॑శ్చతి
 . తా॒జగార్తి॒మార్చ్ఛ॑తి .. 2. 2. 1. 7.. దశ॑హోతా॒ సృష్ట్యా॑ ఋ॒చ్ఛేద్వ్యాచ॑ష్టే
 రుంధ ఏ॒వ త॑నుతే॒ నిరృ॑తిగృహీతం॒ పంచ॑ చ .. 1..

8 ప్ర॒జాప॑తిరకామయత దర్శపూర్ణమా॒సౌ సృ॑జే॒యేతి॑ . స ఏ॒తం చతు॑ర్హోతారమపశ్యత్
 . తం మన॑సాఽను॒ద్రుత్యా॑హవ॒నీయే॑ఽజుహోత్ . తతో॒ వై స ద॑ర్శపూర్ణమా॒సావ॑సృజత
 . తావ॑స్మాథ్సృ॒ష్టావపా᳚క్రామతాం . తౌ గ్రహే॑ణాగృహ్ణాత్ . తద్గ్రహ॑స్య గ్రహ॒త్వం .
 ద॒ర్॒శ॒పూ॒ర్ణ॒మా॒సావా॒లభ॑మానః . చతు॑ర్హోతారం॒ మన॑సాఽను॒ద్రుత్యా॑హవ॒నీయే॑
 జుహుయాత్ . ద॒ర్॒శ॒పూ॒ర్ణ॒మా॒సావే॒వ సృ॒ష్ట్వాఽఽరభ్య॒ ప్రత॑నుతే .. 2. 2. 2. 1..

9 గ్రహో॑ భవతి . ద॒ర్॒శ॒పూ॒ర్ణ॒మా॒సయోః᳚ సృ॒ష్టయో॒ర్ధృత్యై᳚ .
 సో॑ఽకామయత చాతుర్మా॒స్యాని॑ సృజే॒యేతి॑ . స ఏ॒తం పంచ॑హోతారమపశ్యత్ . తం
 మన॑సాఽను॒ద్రుత్యా॑హవ॒నీయే॑ఽజుహోత్ . తతో॒ వై స చా॑తుర్మా॒స్యాన్య॑సృజత .
 తాన్య॑స్మాథ్సృ॒ష్టాన్యపా᳚క్రామన్ . తాని॒ గ్రహే॑ణాగృహ్ణాత్ . తద్గ్రహ॑స్య గ్రహ॒త్వం .
 చా॒తు॒ర్మా॒స్యాన్యా॒లభ॑మానః .. 2. 2. 2. 2..

10 పంచ॑హోతారం॒ మన॑సాఽను॒ద్రుత్యా॑హవ॒నీయే॑ జుహుయాత్ . చా॒తు॒ర్మా॒స్యాన్యే॒వ
 సృ॒ష్ట్వాఽఽరభ్య॒ ప్రత॑నుతే . గ్రహో॑ భవతి . చా॒తు॒ర్మా॒స్యానాꣳ॑
 సృ॒ష్టానాం॒ ధృత్యై᳚ . సో॑ఽకామయత పశుబం॒ధꣳ సృ॑జే॒యేతి॑ . స
 ఏ॒తꣳ షడ్ఢో॑తారమపశ్యత్ . తం మన॑సాఽను॒ద్రుత్యా॑హవ॒నీయే॑ఽజుహోత్ . తతో॒ వై
 స ప॑శుబం॒ధమ॑సృజత . సో᳚ఽస్మాథ్సృ॒ష్టోఽపా᳚క్రామత్ . తం గ్రహే॑ణాగృహ్ణాత్ ..

 2. 2. 2. 3..

11 తద్గ్రహ॑స్య గ్రహ॒త్వం . ప॒శు॒బం॒ధేన॑ య॒క్ష్యమా॑ణః . షడ్ఢో॑తారం॒
 మన॑సాఽను॒ద్రుత్యా॑హవ॒నీయే॑ జుహుయాత్ . ప॒శు॒బం॒ధమే॒వ సృ॒ష్ట్వాఽఽరభ్య॒
 ప్రత॑నుతే . గ్రహో॑ భవతి . ప॒శు॒బం॒ధస్య॑ సృ॒ష్టస్య॒ ధృత్యై᳚ .
 సో॑ఽకామయత సౌ॒మ్యమ॑ధ్వ॒రꣳ సృ॑జే॒యేతి॑ . స ఏ॒తꣳ స॒ప్తహో॑తారమపశ్యత్
 . తం మన॑సాఽను॒ద్రుత్యా॑హవ॒నీయే॑ఽజుహోత్ . తతో॒ వై స సౌ॒మ్యమ॑ధ్వ॒రమ॑సృజత
 .. 2. 2. 2. 4..

12 సో᳚ఽస్మాథ్సృ॒ష్టోఽపా᳚క్రామత్ . తం గ్రహే॑ణాగృహ్ణాత్ . తద్గ్రహ॑స్య గ్రహ॒త్వం
 . దీ॒క్షి॒ష్యమా॑ణః . స॒ప్తహో॑తారం॒ మన॑సాఽను॒ద్రుత్యా॑హవ॒నీయే॑ జుహుయాత్
 . సౌ॒మ్యమే॒వాధ్వ॒రꣳ సృ॒ష్ట్వాఽఽరభ్య॒ ప్రత॑నుతే . గ్రహో॑ భవతి
 . సౌ॒మ్యస్యా᳚ధ్వ॒రస్య॑ సృ॒ష్టస్య॒ ధృత్యై᳚ . దే॒వేభ్యో॒ వై య॒జ్ఞో న
 ప్రాభ॑వత్ . తమే॑తావ॒చ్ఛః సమ॑భరన్ .. 2. 2. 2. 5..

13 యథ్సం॑భా॒రాః . తతో॒ వై తేభ్యో॑ య॒జ్ఞః ప్రాభ॑వత్ . యథ్సం॑భా॒రా భవం॑తి
 . య॒జ్ఞస్య॒ ప్రభూ᳚త్యై . ఆ॒తి॒థ్యమా॒సాద్య॒ వ్యాచ॑ష్టే . య॒జ్ఞ॒ము॒ఖం వా
 ఆ॑తి॒థ్యం . ము॒ఖ॒త ఏ॒వ య॒జ్ఞꣳ సం॒భృత్య॒ ప్రత॑నుతే . అయ॑జ్ఞో॒
 వా ఏ॒షః . యో॑ఽప॒త్నీకః॑ . న ప్ర॒జాః ప్రజా॑యేరన్ . పత్నీ॒ర్వ్యాచ॑ష్టే .
 య॒జ్ఞమే॒వాకః॑ . ప్ర॒జానాం᳚ ప్ర॒జన॑నాయ . ఉ॒ప॒సథ్సు॒ వ్యాచ॑ష్టే . ఏ॒తద్వై
 పత్నీ॑నామా॒యత॑నం . స్వ ఏ॒వైనా॑ ఆ॒యత॒నేఽవ॑కల్పయతి .. 2. 2. 2. 6.. త॒ను॒త॒
 ఆ॒లభ॑మానోఽగృహ్ణాదసృజతాభరంజాయేర॒న్షట్చ॑ .. 2..

14 ప్ర॒జాప॑తిరకామయత॒ ప్రజా॑యే॒యేతి॑ . స తపో॑ఽతప్యత . స త్రి॒వృత॒గ్గ్॒
 స్తోమ॑మసృజత . తం పం॑చద॒శస్తోమో॑ మధ్య॒త ఉద॑తృణత్ . తౌ
 పూ᳚ర్వప॒క్షశ్చా॑పరప॒క్షశ్చా॑భవతాం . పూ॒ర్వ॒ప॒క్షం దే॒వా అన్వసృ॑జ్యంత .
 అ॒ప॒ర॒ప॒క్షమన్వసు॑రాః . తతో॑ దే॒వా అభ॑వన్ . పరాఽసు॑రాః . యం కా॒మయే॑త॒
 వసీ॑యాంథ్స్యా॒దితి॑ .. 2. 2. 3. 1..

15 తం పూ᳚ర్వప॒క్షే యా॑జయేత్ . వసీ॑యానే॒వ భ॑వతి . యం కా॒మయే॑త॒
 పాపీ॑యాంథ్స్యా॒దితి॑ . తమ॑పరప॒క్షే యా॑జయేత్ . పాపీ॑యానే॒వ భ॑వతి . తస్మా᳚త్
 పూర్వప॒క్షో॑ఽపరప॒క్షాత్ క॑రు॒ణ్య॑తరః . ప్ర॒జాప॑తి॒ర్వై దశ॑హోతా .
 చతు॑ర్హోతా॒ పంచ॑హోతా . షడ్ఢో॑తా స॒ప్తహో॑తా . ఋ॒తవః॑ సంవథ్స॒రః .. 2. 2. 3. 2..

16 ప్ర॒జాః ప॒శవ॑ ఇ॒మే లో॒కాః . య ఏ॒వం ప్ర॒జాప॑తిం బ॒హోర్భూయాꣳ॑సం॒
 వేద॑ . బ॒హోరే॒వ భూయా᳚న్భవతి ..

ప్ర॒జాప॑తిర్దేవాసు॒రాన॑సృజత . స ఇంద్ర॒మపి॒ నాసృ॑జత . తం దే॒వా అ॑బ్రువన్
 . ఇంద్రం॑ నో జన॒యేతి॑ . సో᳚ఽబ్రవీత్ . యథా॒ఽహం యు॒ష్మాగ్స్తప॒సాఽసృ॑క్షి .
 ఏ॒వమింద్రం॑ జనయధ్వ॒మితి॑ .. 2. 2. 3. 3..

17 తే తపో॑ఽతప్యంత . త ఆ॒త్మన్నింద్ర॑మపశ్యన్ . తమ॑బ్రువన్ . జాయ॒స్వేతి॑ . సో᳚ఽబ్రవీత్
 . కిం భా॑గ॒ధేయ॑మ॒భి జ॑నిష్య॒ ఇతి॑ . ఋ॒తూంథ్సం॑వథ్స॒రం . ప్ర॒జాః ప॒శూన్
 . ఇ॒మాన్ లో॒కానిత్య॑బ్రువన్ . తం వై మాఽఽహు॑త్యా॒ ప్రజ॑నయ॒తేత్య॑బ్రవీత్ .. 2. 2. 3. 4..

18 తం చతు॑ర్హోత్రా॒ ప్రాజ॑నయన్ . యః కా॒మయే॑త వీ॒రో మ॒ ఆజా॑యే॒తేతి॑ . స
 చతు॑ర్హోతారం జుహుయాత్ . ప్ర॒జాప॑తి॒ర్వై చతు॑ర్హోతా . ప్ర॒జాప॑తిరే॒వ భూ॒త్వా
 ప్రజా॑యతే . జ॒జన॒దింద్ర॑మింద్రి॒యాయ॒ స్వాహేతి॒ గ్రహే॑ణ జుహోతి . ఆఽస్య॑ వీ॒రో
 జా॑యతే . వీ॒రꣳ హి దే॒వా ఏ॒తయాఽఽహు॑త్యా॒ ప్రాజ॑నయన్ . ఆ॒ది॒త్యాశ్చాంగి॑రసశ్చ
 సువ॒ర్గే లో॒కే᳚ఽస్పర్ధంత . వ॒యం పూర్వే॑ సువ॒ర్గం లో॒కమి॑యామ వ॒యం పూర్వ॒
 ఇతి॑ .. 2. 2. 3. 5..

19 త ఆ॑ది॒త్యా ఏ॒తం పంచ॑హోతారమపశ్యన్ . తం పు॒రా
 ప్రా॑తరనువా॒కాదాగ్నీ᳚ధ్రేఽజుహవుః . తతో॒ వై తే పూర్వే॑ సువ॒ర్గం లో॒కమా॑యన్ . యః
 సు॑వ॒ర్గకా॑మః॒ స్యాత్ . స పంచ॑హోతారం పు॒రా ప్రా॑తరనువా॒కాదాగ్నీ᳚ధ్రే జుహుయాత్ .
 సం॒వ॒థ్స॒రో వై పంచ॑హోతా . సం॒వ॒థ్స॒రః సు॑వ॒ర్గో లో॒కః . సం॒వ॒థ్స॒ర
 ఏ॒వర్తుషు॑ ప్రతి॒ష్ఠాయ॑ . సు॒వ॒ర్గం లో॒కమే॑తి . తే᳚ఽబ్రువ॒న్నంగి॑రస ఆది॒త్యాన్
 .. 2. 2. 3. 6..

20 క్వ॑ స్థ . క్వ॑ వః స॒ద్భ్యో హ॒వ్యం వ॑క్ష్యామ॒ ఇతి॑ . ఛందః॒స్విత్య॑బ్రువన్
 . గా॒య॒త్రి॒యాం త్రి॒ష్టుభి॒ జగ॑త్యా॒మితి॑ . తస్మా॒చ్ఛందః॑సు స॒ద్భ్య
 ఆ॑ది॒త్యేభ్యః॑ . ఆం॒గీ॒ర॒సీః ప్ర॒జా హ॒వ్యం వ॑హంతి . వహం॑త్యస్మై ప్ర॒జా బ॒లిం .
 ఐన॒మప్ర॑తిఖ్యాతం గచ్ఛతి . య ఏ॒వం వేద॑ . ద్వాద॑శ॒ మాసాః॒ పంచ॒ర్తవః॑ .
 త్రయ॑ ఇ॒మే లో॒కాః . అ॒సావా॑ది॒త్య ఏ॑కవి॒ꣳ॒శః . ఏ॒తస్మి॒న్వా ఏ॒ష శ్రి॒తః .
 ఏ॒తస్మి॒న్ప్రతి॑ష్ఠితః . య ఏ॒వమే॒త2ꣳ శ్రి॒తం ప్రతి॑ష్ఠితం॒ వేద॑ . ప్రత్యే॒వ
 తి॑ష్ఠతి .. 2. 2. 3. 7.. స్యా॒దితి॑ సంవథ్స॒రో జ॑నయధ్వ॒మితీత్య॑బ్రవీ॒త్పూర్వ॒
 ఇత్యా॑ది॒త్యానృ॒తవ॒ష్షట్చ॑ .. 3..

21 ప్ర॒జాప॑తిరకామయత॒ ప్రజా॑యే॒యేతి॑ . స ఏ॒తం దశ॑హోతారమపశ్యత్ . తేన॑
 దశ॒ధాఽఽత్మానం॑ వి॒ధాయ॑ . దశ॑హోత్రాఽతప్యత . తస్య॒ చిత్తిః॒ స్రుగాసీ᳚త్
 . చి॒త్తమాజ్యం᳚ . తస్యై॒తావ॑త్యే॒వ వాగాసీ᳚త్ . ఏ॒తావాన్॑ యజ్ఞక్ర॒తుః . స
 చతు॑ర్హోతారమసృజత . సో॑ఽనందత్ .. 2. 2. 4. 1..

22 అసృ॑క్షి॒ వా ఇ॒మమితి॑ . తస్య॒ సోమో॑ హ॒విరాసీ᳚త్ . స చతు॑ర్హోత్రాఽతప్యత
 . సో॑ఽతామ్యత్ . స భూరితి॒ వ్యాహ॑రత్ . స భూమి॑మసృజత . అ॒గ్ని॒హో॒త్రం
 ద॑ర్శపూర్ణమా॒సౌ యజూꣳ॑షి . స ద్వి॒తీయ॑మతప్యత . సో॑ఽతామ్యత్ . స భువ॒
 ఇతి॒ వ్యాహ॑రత్ .. 2. 2. 4. 2..

23 సో᳚ఽన్తరి॑క్షమసృజత . చా॒తు॒ర్మా॒స్యాని॒ సామా॑ని . స
 తృ॒తీయ॑మతప్యత . సో॑ఽతామ్యత్ . స సువ॒రితి॒ వ్యాహ॑రత్ . స దివ॑మసృజత .
 అ॒గ్ని॒ష్టో॒మము॒క్థ్య॑మతిరా॒త్రమృచః॑ . ఏ॒తా వై వ్యాహృ॑తయ ఇ॒మే లో॒కాః .
 ఇ॒మాన్ఖలు॒ వై లో॒కానను॑ ప్ర॒జాః ప॒శవ॒శ్ఛందాꣳ॑సి॒ ప్రాజా॑యంత . య
 ఏ॒వమే॒తాః ప్ర॒జాప॑తేః ప్రథ॒మా వ్యాహృ॑తీః॒ ప్రజా॑తా॒ వేద॑ .. 2. 2. 4. 3..

24 ప్ర ప్ర॒జయా॑ ప॒శుభి॑ర్మిథు॒నైర్జా॑యతే . స పంచ॑హోతారమసృజత . స
 హ॒విర్నావిం॑దత . తస్మై॒ సోమ॑స్త॒నువం॒ ప్రాయ॑చ్ఛత్ . ఏ॒తత్తే॑ హ॒విరితి॑ .
 స పంచ॑హోత్రాఽతప్యత . సో॑ఽతామ్యత్ . స ప్ర॒త్యఙ్ఙ॑బాధత . సోఽసు॑రానసృజత .
 తద॒స్యాప్రి॑యమాసీత్ .. 2. 2. 4. 4..

25 తద్దు॒ర్వర్ణ॒ꣳ॒ హిర॑ణ్యమభవత్ . తద్దు॒ర్వర్ణ॑స్య॒ హిర॑ణ్యస్య॒ జన్మ॑ .
 స ద్వి॒తీయ॑మతప్యత . సో॑ఽతామ్యత్ . స ప్రాఙ॑బాధత . స దే॒వాన॑సృజత . తద॑స్య
 ప్రి॒యమా॑సీత్ . తథ్సు॒వర్ణ॒ꣳ॒ హిర॑ణ్యమభవత్ . తథ్సు॒వర్ణ॑స్య॒ హిర॑ణ్యస్య॒
 జన్మ॑ . య ఏ॒వꣳ సు॒వర్ణ॑స్య॒ హిర॑ణ్యస్య॒ జన్మ॒ వేద॑ .. 2. 2. 4. 5..

26 సు॒వర్ణ॑ ఆ॒త్మనా॑ భవతి . దు॒ర్వర్ణో᳚ఽస్య॒ భ్రాతృ॑వ్యః .
 తస్మా᳚థ్సు॒వర్ణ॒ꣳ॒ హిర॑ణ్యం భా॒ర్యం᳚ . సు॒వర్ణ॑ ఏ॒వ భ॑వతి . ఐనం॑
 ప్రి॒యం గ॑చ్ఛతి॒ నాప్రి॑యం . స స॒ప్తహో॑తారమసృజత . స స॒ప్తహో᳚త్రై॒వ
 సు॑వ॒ర్గం లో॒కమై᳚త్ . త్రి॒ణ॒వేన॒ స్తోమే॑నై॒భ్యో లో॒కేభ్యోఽసు॑రా॒న్ప్రాణు॑దత .
 త్ర॒య॒స్త్రి॒ꣳ॒శేన॒ ప్రత్య॑తిష్ఠత్ . ఏ॒క॒వి॒ꣳ॒శేన॒ రుచ॑మధత్త ..

 2. 2. 4. 6..

27 స॒ప్త॒ద॒శేన॒ ప్రాజా॑యత . య ఏ॒వం వి॒ద్వాంథ్సోమే॑న॒ యజ॑తే .
 స॒ప్తహో᳚త్రై॒వ సు॑వ॒ర్గం లో॒కమే॑తి . త్రి॒ణ॒వేన॒ స్తోమే॑నై॒భ్యో
 లో॒కేభ్యో॒ భ్రాతృ॑వ్యా॒న్ప్రణు॑దతే . త్ర॒య॒స్త్రి॒ꣳ॒శేన॒ ప్రతి॑తిష్ఠతి
 . ఏ॒క॒వి॒ꣳ॒శేన॒ రుచం॑ ధత్తే . స॒ప్త॒ద॒శేన॒ ప్రజా॑యతే .
 తస్మా᳚థ్సప్తద॒శః స్తోమో॒ న ని॒ర్॒హృత్యః॑ . ప్ర॒జాప॑తి॒ర్వై స॑ప్తద॒శః .
 ప్ర॒జాప॑తిమే॒వ మ॑ధ్య॒తో ధ॑త్తే॒ ప్రజా᳚త్యై .. 2. 2. 4. 7.. అ॒నం॒ద॒ద్భువ॒
 ఇతి॒ వ్యాహ॑ర॒ద్వేదా॑సీ॒ద్వేదా॑ధత్త॒ ప్రజా᳚త్యై .. 4..

28 దే॒వా వై వరు॑ణమయాజయన్ . స యస్యై॑ యస్యై దే॒వతా॑యై॒ దక్షి॑ణా॒మన॑యత్ .
 తామ॑వ్లీనాత్ . తే᳚ఽబ్రువన్ . వ్యా॒వృత్య॒ ప్రతి॑గృహ్ణామ . తథా॑ నో॒ దక్షి॑ణా॒
 న వ్లే᳚ష్య॒తీతి॑ . తే వ్యా॒వృత్య॒ ప్రత్య॑గృహ్ణన్ . తతో॒ వై తాందక్షి॑ణాం॒
 నావ్లీ॑నాత్ . య ఏ॒వం వి॒ద్వాన్వ్యా॒వృత్య॒ దక్షి॑ణాం ప్రతిగృ॒హ్ణాతి॑ . నైనం॒
 దక్షి॑ణా వ్లీనాతి .. 2. 2. 5. 1..

29 రాజా᳚ త్వా॒ వరు॑ణో నయతు దేవి దక్షిణే॒ఽగ్నయే॒ హిర॑ణ్య॒మిత్యా॑హ . ఆ॒గ్నే॒యం
 వై హిర॑ణ్యం . స్వయై॒వైన॑ద్దే॒వత॑యా॒ ప్రతి॑గృహ్ణాతి . సోమా॑య॒ వాస॒ ఇత్యా॑హ
 . సౌ॒మ్యం వై వాసః॑ . స్వయై॒వైన॑ద్దే॒వత॑యా॒ ప్రతి॑గృహ్ణాతి . రు॒ద్రాయ॒
 గామిత్యా॑హ . రౌ॒ద్రీ వై గౌః . స్వయై॒వైనాం᳚ దే॒వత॑యా॒ ప్రతి॑గృహ్ణాతి .
 వరు॑ణా॒యాశ్వ॒మిత్యా॑హ .. 2. 2. 5. 2..

30 వా॒రు॒ణో వా అశ్వః॑ . స్వయై॒వైనం॑ దే॒వత॑యా॒ ప్రతి॑గృహ్ణాతి . ప్రా॒జాప॑తయే॒
 పురు॑ష॒మిత్యా॑హ . ప్రా॒జా॒ప॒త్యో వై పురు॑షః . స్వయై॒వైనం॑ దే॒వత॑యా॒
 ప్రతి॑గృహ్ణాతి . మన॑వే॒ తల్ప॒మిత్యా॑హ . మా॒న॒వో వై తల్పః॑ . స్వయై॒వైనం॑
 దే॒వత॑యా॒ ప్రతి॑గృహ్ణాతి . ఉ॒త్తా॒నాయాం᳚గీర॒సాయాన॒ ఇత్యా॑హ . ఇ॒యం వా ఉ॑త్తా॒న
 ఆం᳚గీర॒సః .. 2. 2. 5. 3..

31 అ॒నయై॒వైన॒త్ప్రతి॑ గృహ్ణాతి . వై॒శ్వా॒న॒ర్యర్చా రథం॒ ప్రతి॑గృహ్ణాతి .
 వై॒శ్వా॒న॒రో వై దే॒వత॑యా॒ రథః॑ . స్వయై॒వైనం॑ దే॒వత॑యా॒ ప్రతి॑గృహ్ణాతి
 . తేనా॑మృత॒త్వమ॑శ్యా॒మిత్యా॑హ . అ॒మృత॑మే॒వాఽఽత్మంధ॑త్తే . వయో॑ దా॒త్ర
 ఇత్యా॑హ . వయ॑ ఏ॒వైనం॑ కృ॒త్వా . సు॒వ॒ర్గం లో॒కం గ॑మయతి . మయో॒ మహ్య॑మస్తు
 ప్రతిగ్రహీ॒త్ర ఇత్యా॑హ .. 2. 2. 5. 4..

32 యద్వై శి॒వం . తన్మయః॑ . ఆ॒త్మన॑ ఏ॒వైషా పరీ᳚త్తిః . క ఇ॒దం కస్మా॑
 అదా॒దిత్యా॑హ . ప్ర॒జాప॑తి॒ర్వై కః . స ప్ర॒జాప॑తయే దదాతి . కామః॒ కామా॒యేత్యా॑హ .
 కామే॑న॒ హి దదా॑తి . కామే॑న ప్రతిగృ॒హ్ణాతి॑ . కామో॑ దా॒తా కామః॑ ప్రతిగ్రహీ॒తేత్యా॑హ
 .. 2. 2. 5. 5..

33 కామో॒ హి దా॒తా . కామః॑ ప్రతిగ్రహీ॒తా . కామꣳ॑ సము॒ద్రమావి॒శేత్యా॑హ . స॒ము॒ద్ర
 ఇ॑వ॒ హి కామః॑ . నేవ॒ హి కామ॒స్యాంతోఽస్తి॑ . న స॑ము॒ద్రస్య॑ . కామే॑న త్వా॒
 ప్రతి॑గృహ్ణా॒మీత్యా॑హ . యేన॒ కామే॑న ప్రతిగృ॒హ్ణాతి॑ . స ఏ॒వైన॑మ॒ముష్మిం॑
 ల్లో॒కే కామ॒ ఆగ॑చ్ఛతి . కామై॒తత్త॑ ఏ॒షా తే॑ కామ॒ దక్షి॒ణేత్యా॑హ . కామ॑ ఏ॒వ
 తద్యజ॑మానో॒ఽముష్మిం॑ ల్లో॒కే దక్షి॑ణామిచ్ఛతి . న ప్ర॑తిగ్రహీ॒తరి॑ . య ఏ॒వం
 వి॒ద్వాందక్షి॑ణాం ప్రతిగృ॒హ్ణాతి॑ . అ॒నృ॒ణామే॒వైనాం॒ ప్రతి॑గృహ్ణాతి .. 2. 2. 5. 6.. వ్లీ॒నా॒త్యశ్వ॒మిత్యా॑హాంగీర॒సః ప్ర॑తిగ్రహీ॒త్ర ఇత్యా॑హ ప్రతిగ్రహీ॒తేత్యా॑హ॒
 దక్షి॒ణేత్యా॑హ చ॒త్వారి॑ చ .. 5..

34 అంతో॒ వా ఏ॒ష య॒జ్ఞస్య॑ . యద్ద॑శ॒మమహః॑ . ద॒శ॒మేఽహం᳚థ్సర్పరా॒జ్ఞియా॑
 ఋ॒గ్భిః స్తు॑వంతి . య॒జ్ఞస్యై॒వాంతం॑ గ॒త్వా . అ॒న్నాద్య॒మవ॑రుంధతే
 . తి॒సృభిః॑ స్తువంతి . త్రయ॑ ఇ॒మే లో॒కాః . ఏ॒భ్య ఏ॒వ
 లో॒కేభ్యో॒ఽన్నాద్య॒మవ॑రుంధతే . పృశ్ని॑వతీర్భవంతి . అన్నం॒ వై పృశ్ని॑ .. 2. 2. 6. 1..

35 అన్న॑మే॒వావ॑రుంధతే . మన॑సా॒ ప్రస్తౌ॑తి . మన॒సోద్గా॑యతి . మన॑సా॒
 ప్రతి॑హరతి . మన॑ ఇవ॒ హి ప్ర॒జాప॑తిః . ప్ర॒జాప॑తే॒రాప్త్యై᳚ . దే॒వా వై స॒ర్పాః
 . తేషా॑మి॒యꣳ రాజ్ఞీ᳚ . యథ్స॑ర్పరా॒జ్ఞియా॑ ఋ॒గ్భిః స్తు॒వంతి॑ . అ॒స్యామే॒వ
 ప్రతి॑తిష్ఠంతి .. 2. 2. 6. 2..

36 చతు॑ర్హోతౄ॒న్॒ హోతా॒ వ్యాచ॑ష్టే . స్తు॒తమను॑శꣳసతి॒ శాంత్యై᳚ . అంతో॒
 వా ఏ॒ష య॒జ్ఞస్య॑ . యద్ద॑శ॒మమహః॑ . ఏ॒తత్ఖలు॒ వై దే॒వానాం᳚ పర॒మం
 గుహ్యం॒ బ్రహ్మ॑ . యచ్చతు॑ర్హోతారః . ద॒శ॒మేఽహ॒గ్గ్॒శ్చతు॑ర్హోతౄ॒న్వ్యాచ॑ష్టే .
 య॒జ్ఞస్యై॒వాంతం॑ గ॒త్వా . ప॒ర॒మం దే॒వానాం॒ గుహ్యం॒ బ్రహ్మావ॑రుంధే . తదే॒వ
 ప్ర॑కా॒శం గ॑మయతి .. 2. 2. 6. 3..

37 తదే॑నం ప్రకా॒శం గ॒తం . ప్ర॒కా॒శం ప్ర॒జానాం᳚ గమయతి .
 వాచం॑ యచ్ఛతి . య॒జ్ఞస్య॒ ధృత్యై᳚ . య॒జ॒మా॒న॒దే॒వ॒త్యం॑
 వా అహః॑ . భ్రా॒తృ॒వ్య॒దే॒వ॒త్యా॑ రాత్రిః॑ . అహ్నా॒ రాత్రిం॑ ధ్యాయేత్ .
 భ్రాతృ॑వ్యస్యై॒వ తల్లో॒కం వృం॑క్తే . యద్దివా॒ వాచం॑ విసృ॒జేత్
 . అహ॒ర్భ్రాతృ॑వ్యా॒యోచ్ఛిꣳ॑షేత్ . యన్నక్తం॑ విసృ॒జేత్ . రాత్రిం॒
 భ్రాతృ॑వ్యా॒యోచ్ఛిꣳ॑షేత్ . అ॒ధి॒వృ॒క్ష॒సూ॒ర్యే వాచం॒ విసృ॑జతి .
 ఏ॒తావం॑తమే॒వాస్మై॑ లో॒కముచ్ఛిꣳ॑షతి . యావ॑దాది॒త్యో᳚ఽస్త॒మేతి॑ .. 2. 2. 6. 4.. పృశ్ని॑ తిష్ఠంతి గమయతి శిꣳషే॒త్పంచ॑ చ .. 6..

38 ప్ర॒జాప॑తిః ప్ర॒జా అ॑సృజత . తాః సృ॒ష్టాః సమ॑శ్లిష్యన్ . తా
 రూ॒పేణాను॒ప్రావి॑శత్ . తస్మా॑దాహుః . రూ॒పం వై ప్ర॒జాప॑తి॒రితి॑ .
 తా నామ్నాఽను॒ప్రావి॑శత్ . తస్మా॑దాహుః . నామ॒ వై ప్ర॒జాప॑తి॒రితి॑ .
 తస్మా॒దప్యా॑ఽమి॒త్రౌ సం॒గత్య॑ . నామ్నా॒ చేద్ధ్వయే॑తే .. 2. 2. 7. 1..

39 మి॒త్రమే॒వ భ॑వతః . ప్ర॒జాప॑తిర్దేవాసు॒రాన॑సృజత . స ఇంద్ర॒మపి॒ నాసృ॑జత
 . తం దే॒వా అ॑బ్రువన్ . ఇంద్రం॑ నో జన॒యేతి॑ . స ఆ॒త్మన్నింద్ర॑మపశ్యత్ . తమ॑సృజత
 . తం త్రి॒ష్టుగ్వీ॒ర్యం॑ భూ॒త్వాఽను॒ప్రావి॑శత్ . తస్య॒ వజ్రః॑ పంచద॒శో హస్త॒
 ఆప॑ద్యత . తేనో॒దయ్యాసు॑రాన॒భ్య॑భవత్ .. 2. 2. 7. 2..

40 య ఏ॒వం వేద॑ . అ॒భి భ్రాతృ॑వ్యాన్భవతి . తే దే॒వా అసు॑రైర్వి॒జిత్య॑ . సు॒వ॒ర్గం
 లో॒కమా॑యన్ . తే॑ఽముష్మిం॑ ల్లో॒కే వ్య॑క్షుధ్యన్ . తే᳚ఽబ్రువన్ . అ॒ముతః॑ ప్రదానం॒
 వా ఉప॑జిజీవి॒మేతి॑ . తే స॒ప్తహో॑తారం య॒జ్ఞం వి॒ధాయా॒యాస్యం᳚ . ఆం॒గీ॒ర॒సం
 ప్రాహి॑ణ్వన్ . ఏ॒తేనా॒ముత్ర॑ కల్ప॒యేతి॑ .. 2. 2. 7. 3..

41 తస్య॒ వా ఇ॒యం క్లృప్తిః॑ . యది॒దం కించ॑ . య ఏ॒వం వేద॑ . కల్ప॑తేఽస్మై .
 స వా అ॒యం మ॑ను॒ష్యే॑షు య॒జ్ఞః స॒ప్తహో॑తా . అ॒ముత్ర॑ స॒ద్భ్యో దే॒వేభ్యో॑
 హ॒వ్యం వ॑హతి . య ఏ॒వం వేద॑ . ఉపై॑నం య॒జ్ఞో న॑మతి . సో॑ఽమన్యత . అ॒భి
 వా ఇ॒మే᳚ఽస్మాం ల్లో॒కాద॒ముం లో॒కం క॑మిష్యంత॒ ఇతి॑ . స వాచ॑స్పతే॒ హృదితి॒
 వ్యాహ॑రత్ . తస్మా᳚త్పు॒త్రో హృద॑యం . తస్మా॑ద॒స్మాల్లో॒కాద॒ముం లో॒కం నాభికా॑మయంతే
 . పు॒త్రో హి హృద॑యం .. 2. 2. 7. 4.. హ్వయే॑తే అభవత్కల్ప॒యేతీతి॑ చ॒త్వారి॑ చ .. 7..

42 దే॒వా వై చతు॑ర్హోతృభిర్య॒జ్ఞమ॑తన్వత . తే వి పా॒ప్మనా॒ భ్రాతృ॑వ్యే॒ణాజ॑యంత
 . అ॒భి సు॑వ॒ర్గం లో॒కమ॑జయన్ . య ఏ॒వం వి॒ద్వాగ్శ్చతు॑ర్హోతృభిర్య॒జ్ఞం
 త॑ను॒తే . వి పా॒ప్మనా॒ భ్రాతృ॑వ్యేణ జయతే . అ॒భి సు॑వ॒ర్గం లో॒కం జ॑యతి .
 షడ్ఢో᳚త్రా ప్రాయ॒ణీయ॒మా సా॑దయతి . అ॒ముష్మై॒ వై లో॒కాయ॒ షడ్ఢో॑తా . ఘ్నంతి॒
 ఖలు॒ వా ఏ॒తథ్సోమం᳚ . యద॑భిషు॒ణ్వంతి॑ .. 2. 2. 8. 1..

43 ఋ॒జు॒ధైవైన॑మ॒ముం లో॒కం గ॑మయతి . చతు॑ర్హోత్రాఽఽతి॒థ్యం . యశో॒ వై
 చతు॑ర్హోతా . యశ॑ ఏ॒వాత్మంధ॑త్తే . పంచ॑హోత్రా ప॒శుముప॑సాదయతి . సు॒వ॒ర్గ్యో॑
 వై పంచ॑హోతా . యజ॑మానః ప॒శుః . యజ॑మానమే॒వ సు॑వ॒ర్గం లో॒కం గ॑మయతి .
 గ్రహా᳚న్గృహీ॒త్వా స॒ప్తహో॑తారం జుహోతి . ఇం॒ద్రి॒యం వై స॒ప్తహో॑తా .. 2. 2. 8. 2..

44 ఇం॒ద్రి॒యమే॒వాత్మంధ॑త్తే . యో వై చతు॑ర్హోతౄననుసవ॒నం త॒ర్పయ॑తి . తృప్య॑తి
 ప్ర॒జయా॑ ప॒శుభిః॑ . ఉపై॑నꣳ సోమపీ॒థో న॑మతి . బ॒హి॒ష్ప॒వ॒మా॒నే
 దశ॑హోతారం॒ వ్యాచ॑క్షీత . మాధ్యం॑దినే॒ పవ॑మానే॒ చతు॑ర్హోతారం . ఆర్భ॑వే॒
 పవ॑మానే॒ పంచ॑హోతారం . పి॒తృ॒య॒జ్ఞే షడ్ఢో॑తారం . య॒జ్ఞా॒య॒జ్ఞియ॑స్య
 స్తో॒త్రే స॒ప్తహో॑తారం . అ॒ను॒స॒వ॒నమే॒వైనాగ్॑స్తర్పయతి .. 2. 2. 8. 3..

45 తృప్య॑తి ప్ర॒జయా॑ ప॒శుభిః॑ . ఉపై॑నꣳ సోమపీ॒థో న॑మతి . దే॒వా వై
 చతు॑ర్హోతృభిః స॒త్రమా॑సత . ఋద్ధి॑పరిమితం॒ యశ॑స్కామాః . తే᳚ఽబ్రువన్ . యన్నః॑
 ప్రథ॒మం యశ॑ ఋ॒చ్ఛాత్ . సర్వే॑షాం న॒స్తథ్స॒హాస॒దితి॑ . సోమ॒శ్చతు॑ర్హోత్రా
 . అ॒గ్నిః పంచ॑హోత్రా . ధా॒తా షడ్ఢో᳚త్రా .. 2. 2. 8. 4..

46 ఇంద్రః॑ స॒ప్తహో᳚త్రా . ప్ర॒జాప॑తి॒ర్దశ॑హోత్రా . తేషా॒ꣳ॒ సోమ॒ꣳ॒
 రాజా॑నం॒ యశ॑ ఆర్చ్ఛత్ . తన్న్య॑కామయత . తేనాపా᳚క్రామత్ . తేన॑ ప్ర॒లాయ॑మచరత్
 . తం దే॒వాః ప్రై॒షైః ప్రైష॑మైచ్ఛన్ . తత్ప్రై॒షాణాం᳚ ప్రైష॒త్వం .
 ని॒విద్భి॒ర్న్య॑వేదయన్ . తన్ని॒విదాం᳚ నివి॒త్త్వం .. 2. 2. 8. 5..

47 ఆ॒ప్రీభి॑రాప్నువన్ . తదా॒ప్రీణా॑మాప్రి॒త్వం . తమ॑ఘ్నన్ . తస్య॒ యశో॒ వ్య॑గృహ్ణత .
 తే గ్రహా॑ అభవన్ . తద్గ్రహా॑ణాం గ్రహ॒త్వం . యస్యై॒వం వి॒దుషో॒ గ్రహా॑ గృ॒హ్యంతే᳚
 . తస్య॒ త్వే॑వ గృ॑హీ॒తాః . తే᳚ఽబ్రువన్ . యో వై నః॒ శ్రేష్ఠోఽభూ᳚త్ .. 2. 2. 8. 6..

48 తమ॑వధిష్మ . పున॑రి॒మꣳ సు॑వామహా॒ ఇతి॑ . తం ఛందో॑భిరసువంత
 . తచ్ఛంద॑సాం ఛంద॒స్త్వం . సామ్నా॒ సమాన॑యన్ . తథ్సామ్నః॑ సామ॒త్వం
 . ఉ॒క్థైరుద॑స్థాపయన్ . తదు॒క్థానా॑ముక్థ॒త్వం . య ఏ॒వం వేద॑ . ప్రత్యే॒వ
 తి॑ష్ఠతి .. 2. 2. 8. 7..

49 సర్వ॒మాయు॑రేతి . సోమో॒ వై యశః॑ . య ఏ॒వం వి॒ద్వాంథ్సోమ॑మా॒గచ్ఛ॑తి .
 యశ॑ ఏ॒వైన॑మృచ్ఛతి . తస్మా॑దాహుః . యశ్చై॒వం వేద॒ యశ్చ॒ న . తావు॒భౌ
 సోమ॒మాగ॑చ్ఛతః . సోమో॒ హి యశః॑ . తం త్వావ యశ॑ ఋచ్ఛ॒తీత్యా॑హుః . యః సోమే॒
 సోమం॒ ప్రాహేతి॑ . తస్మా॒థ్సోమే॒ సోమః॒ ప్రోచ్యః॑ . యశ॑ ఏ॒వైన॑మృచ్ఛతి .. 2. 2. 8. 8.. అ॒భి॒షు॒ణ్వంతి॑ స॒ప్తహో॑తా తర్పయతి॒ షడ్ఢో᳚త్రా నివి॒త్త్వమభూ᳚త్తిష్ఠతి॒
 ప్రాహేతి॒ ద్వే చ॑ .. 8..

50 ఇ॒దం వా అగ్రే॒ నైవ కించ॒నాసీ᳚త్ . న ద్యౌరా॑సీత్ . న పృ॑థి॒వీ . నాంతరి॑క్షం .
 తదస॑దే॒వ సన్మనో॑ఽకురుత॒ స్యామితి॑ . తద॑తప్యత . తస్మా᳚త్తేపా॒నాద్ధూ॒మో॑ఽజాయత
 . తద్భూయో॑ఽతప్యత . తస్మా᳚త్తేపా॒నాద॒గ్నిర॑జాయత . తద్భూయో॑ఽతప్యత .. 2. 2. 9. 1..

51 తస్మా᳚త్తేపా॒నాజ్జ్యోతి॑రజాయత . తద్భూయో॑ఽతప్యత . తస్మా᳚త్తేపా॒నాద॒ర్చిర॑జాయత
 . తద్భూయో॑ఽతప్యత . తస్మా᳚త్తేపా॒నాన్మరీ॑చయోఽజాయంత . తద్భూయో॑ఽతప్యత .
 తస్మా᳚త్తేపా॒నాదు॑దా॒రా అ॑జాయంత . తద్భూయో॑ఽతప్యత . తద॒భ్రమి॑వ॒ సమ॑హన్యత .
 తద్వ॒స్తిమ॑భినత్ .. 2. 2. 9. 2..

52 స స॑ము॒ద్రో॑ఽభవత్ . తస్మా᳚థ్సము॒ద్రస్య॒ న పి॑బంతి . ప్ర॒జన॑నమివ॒
 హి మన్యం॑తే . తస్మా᳚త్ప॒శోర్జాయ॑మానా॒దాపః॑ పు॒రస్తా᳚ద్యంతి .
 తద్దశ॑హో॒తాఽన్వ॑సృజ్యత . ప్ర॒జాప॑తి॒ర్వై దశ॑హోతా . య ఏ॒వం తప॑సో
 వీ॒ర్యం॑ వి॒ద్వాగ్స్తప్య॑తే . భవ॑త్యే॒వ . తద్వా ఇ॒దమాపః॑ సలి॒లమా॑సీత్ .
 సో॑ఽరోదీత్ప్ర॒జాప॑తిః .. 2. 2. 9. 3..

53 స కస్మా॑ అజ్ఞి . యద్య॒స్యా అప్ర॑తిష్ఠాయా॒ ఇతి॑ . యద॒ప్స్వ॑వాప॑ద్యత
 . సా పృ॑థి॒వ్య॑భవత్ . యద్వ్యమృ॑ష్ట . తదం॒తరి॑క్షమభవత్ .
 యదూ॒ర్ధ్వము॒దమృ॑ష్ట . సా ద్యౌర॑భవత్ . యదరో॑దీత్ . తద॒నయో॑ రోద॒స్త్వం ..

 2. 2. 9. 4..

54 య ఏ॒వం వేద॑ . నాస్య॑ గృ॒హే రు॑దంతి . ఏ॒తద్వా ఏ॒షాం లో॒కానాం॒ జన్మ॑ .
 య ఏ॒వమే॒షాం లో॒కానాం॒ జన్మ॒ వేద॑ . నైషు లో॒కేష్వార్తి॒మార్చ్ఛ॑తి . స ఇ॒మాం
 ప్ర॑తి॒ష్ఠామ॑విందత . స ఇ॒మాం ప్ర॑తి॒ష్ఠాం వి॒త్త్వాఽకా॑మయత॒ ప్రజా॑యే॒యేతి॑
 . స తపో॑ఽతప్యత . సో᳚ఽన్తర్వా॑నభవత్ . స జ॒ఘనా॒దసు॑రానసృజత .. 2. 2. 9. 5..

55 తేభ్యో॑ మృ॒న్మయే॒ పాత్రేఽన్న॑మదుహత్ . యాఽస్య॒ సా త॒నూరాసీ᳚త్ . తామపా॑హత
 . సా తమి॑స్రాఽభవత్ . సో॑ఽకామయత॒ ప్రజా॑యే॒యేతి॑ . స తపో॑ఽతప్యత
 . సో᳚ఽన్తర్వా॑నభవత్ . స ప్ర॒జన॑నాదే॒వ ప్ర॒జా అ॑సృజత . తస్మా॑ది॒మా
 భూయి॑ష్ఠాః . ప్ర॒జన॑నా॒ద్ధ్యే॑నా॒ అసృ॑జత .. 2. 2. 9. 6..

56 తాభ్యో॑ దారు॒మయే॒ పాత్రే॒ పయో॑ఽదుహత్ . యాఽస్య॒ సా త॒నూరాసీ᳚త్ . తామపా॑హత
 . సా జ్యోథ్స్నా॑ఽభవత్ . సో॑ఽకామయత॒ ప్రజా॑యే॒యేతి॑ . స తపో॑ఽతప్యత .
 సో᳚ఽన్తర్వా॑నభవత్ . స ఉ॑పప॒క్షాభ్యా॑మే॒వర్తూన॑సృజత . తేభ్యో॑ రజ॒తే పాత్రే॑
 ఘృ॒తమ॑దుహత్ . యాఽస్య॒ సా త॒నూరాసీ᳚త్ .

57 తామపా॑హత . సో॑ఽహోరా॒త్రయోః᳚ సం॒ధిర॑భవత్ . సో॑ఽకామయత॒ ప్రజా॑యే॒యేతి॑ .
 స తపో॑ఽతప్యత . సో᳚ఽన్తర్వా॑నభవత్ . స ముఖా᳚ద్దే॒వాన॑సృజత . తేభ్యో॒ హరి॑తే॒
 పాత్రే॒ సోమ॑మదుహత్ . యాఽస్య॒ సా త॒నూరాసీ᳚త్ . తామపా॑హత . తదహ॑రభవత్ .. 2. 2. 9. 8..

58 ఏ॒తే వై ప్ర॒జాప॑తే॒ర్దోహాః᳚ . య ఏ॒వం వేద॑ . దు॒హ ఏ॒వ ప్ర॒జాః . దివా॒
 వై నో॑ఽభూ॒దితి॑ . తద్దే॒వానాం᳚ దేవ॒త్వం . య ఏ॒వం దే॒వానాం᳚ దేవ॒త్వం వేద॑ .
 దే॒వవా॑నే॒వ భ॑వతి . ఏ॒తద్వా అ॑హోరా॒త్రాణాం॒ జన్మ॑ . య ఏ॒వమ॑హోరా॒త్రాణాం॒
 జన్మ॒ వేద॑ . నాహో॑రా॒త్రేష్వార్తి॒మార్చ్ఛ॑తి .. 2. 2. 9. 9..

59 అస॒తోఽధి॒ మనో॑ఽసృజ్యత . మనః॑ ప్ర॒జాప॑తిమసృజత . ప్ర॒జాప॑తిః
 ప్ర॒జా అ॑సృజత . తద్వా ఇ॒దం మన॑స్యే॒వ ప॑ర॒మం ప్రతి॑ష్ఠితం . యది॒దం
 కించ॑ . తదే॒తచ్ఛో॑వస్య॒సం నామ॒ బ్రహ్మ॑ . వ్యు॒చ్ఛంతీ᳚ వ్యుచ్ఛంత్యస్మై॒
 వస్య॑సీ వస్యసీ॒ వ్యు॑చ్ఛతి . ప్రజా॑యతే ప్ర॒జయా॑ ప॒శుభిః॑ . ప్ర
 ప॑రమే॒ష్ఠినో॒ మాత్రా॑మాప్నోతి . య ఏ॒వం వేద॑ .. 2. 2. 9. 10.. అ॒గ్నిర॑జాయత॒
 తద్భూయో॑ఽతప్యతాభినదరోదీత్ప్ర॒జాప॑తీ రోద॒స్త్వమ॑సృజ॒తాసృ॑జత
 ఘృ॒తమ॑దుహ॒ద్యాఽస్య॒ సా త॒నూరాసీ॒దహ॑రభవదృచ్ఛతి॒ వేద॑ .. 9.. ఇ॒దం
 ధూ॒మో᳚ఽగ్నిర్జ్యోతి॑ర॒ర్చిర్మరీ॑చయ ఉదా॒రాస్తద॒భ్రꣳ స జ॒ఘనా॒థ్సా తమి॑స్రా॒
 సప్ర॒జన॑నా॒థ్సా జోథ్స్నా॒ స ఉ॑పప॒క్షాభ్యా॒ꣳ॒ సో॑ఽహోరా॒త్రయోః᳚ సం॒ధిః
 స ముఖా॒త్తదహ॑ర్దే॒వవా᳚న్మృ॒న్మయే॑ దారు॒మయే॑ రజ॒తే హరి॑తే॒ తేభ్య॒స్తాభ్యో॒
 ద్వే తేఽన్నం॒ పయో॑ ఘృ॒తꣳ సోమం᳚ ..

60 ప్ర॒జాప॑తి॒రింద్ర॑మసృజతాఽఽనుజావ॒రం దే॒వానాం᳚ . తం ప్రాహి॑ణోత్ . పరే॑హి .
 ఏ॒తేషాం᳚ దే॒వానా॒మధి॑పతిరే॒ధీతి॑ . తం దే॒వా అ॑బ్రువన్ . కస్త్వమసి॑ . వ॒యం వై
 త్వచ్ఛ్రేయాꣳ॑సః స్మ॒ ఇతి॑ . సో᳚ఽబ్రవీత్ . కస్త్వమసి॑ వ॒యం వై త్వచ్ఛ్రేయాꣳ॑సః
 స్మ॒ ఇతి॑ మా దే॒వా అ॑వోచ॒న్నితి॑ . అథ॒ వా ఇ॒దం తర్హి॑ ప్ర॒జాప॑తౌ॒ హర॑
 ఆసీత్ .. 2. 2. 10. 1..

61 యద॒స్మిన్నా॑ది॒త్యే . తదే॑నమబ్రవీత్ . ఏ॒తన్మే॒ ప్రయ॑చ్ఛ . అథా॒హమే॒తేషాం᳚
 దే॒వానా॒మధి॑పతిర్భవిష్యా॒మీతి॑ . కో॑ఽహ2ꣳ స్యా॒మిత్య॑బ్రవీత్ . ఏ॒తత్ప్ర॒దాయేతి॑
 . ఏ॒తథ్స్యా॒ ఇత్య॑బ్రవీత్ . యదే॒తద్బ్రవీ॒షీతి॑ . కో హ॒ వై నామ॑ ప్ర॒జాప॑తిః .
 య ఏ॒వం వేద॑ .. 2. 2. 10. 2..

62 వి॒దురే॑నం॒ నామ్నా᳚ . తద॑స్మై రు॒క్మం కృ॒త్వా ప్రత్య॑ముంచత్ . తతో॒ వా ఇంద్రో॑
 దే॒వానా॒మధి॑పతిరభవత్ . య ఏ॒వం వేద॑ . అధి॑పతిరే॒వ స॑మా॒నానాం᳚ భవతి .
 సో॑ఽమన్యత . కిం కిం॒ వా అ॑కర॒మితి॑ . స చం॒ద్రం మ॒ ఆహ॒రేతి॒ ప్రాల॑పత్ .
 తచ్చం॒ద్రమ॑సశ్చంద్రమ॒స్త్వం . య ఏ॒వం వేద॑ .. 2. 2. 10. 3..

63 చం॒ద్రవా॑నే॒వ భ॑వతి . తం దే॒వా అ॑బ్రువన్ . సు॒వీఱ్యో॑ మర్యా॒ యథా॑
 గోపా॒యత॒ ఇతి॑ . తథ్సూర్య॑స్య సూర్య॒త్వం . య ఏ॒వం వేద॑ . నైనం॑ దభ్నోతి .
 కశ్చ॒నాస్మి॒న్వా ఇ॒దమిం॑ద్రి॒యం ప్రత్య॑స్థా॒దితి॑ . తదింద్ర॑స్యేంద్ర॒త్వం . య
 ఏ॒వం వేద॑ . ఇం॒ద్రి॒యా॒వ్యే॑వ భ॑వతి .. 2. 2. 10. 4..

64 అ॒యం వా ఇ॒దం ప॑ర॒మో॑ఽభూ॒దితి॑ . తత్ప॑రమే॒ష్ఠినః॑ పరమేష్ఠి॒త్వం . య
 ఏ॒వం వేద॑ . ప॒ర॒మామే॒వ కాష్ఠాం᳚ గచ్ఛతి . తం దే॒వాః స॑మం॒తం పర్య॑విశన్
 . వస॑వః పు॒రస్తా᳚త్ . రు॒ద్రా ద॑క్షిణ॒తః . ఆ॒ది॒త్యాః ప॒శ్చాత్ . విశ్వే॑ దే॒వా
 ఉ॑త్తర॒తః . అంగి॑రసః ప్ర॒త్యంచం᳚ .. 2. 2. 10. 5..

65 సా॒ధ్యాః పరాం᳚చం . య ఏ॒వం వేద॑ . ఉపై॑నꣳ సమా॒నాః సంవి॑శంతి . స
 ప్ర॒జాప॑తిరే॒వ భూ॒త్వా ప్ర॒జా ఆవ॑యత్ . తా అ॑స్మై॒ నాతి॑ష్ఠంతా॒న్నాద్యా॑య .
 తా ముఖం॑ పు॒రస్తా॒త్పశ్యం॑తీః . ద॒క్షి॒ణ॒తః పర్యా॑యన్ . స ద॑క్షిణ॒తః
 పర్య॑వర్తయత . తా ముఖం॑ పు॒రస్తా॒త్పశ్యం॑తీః . ముఖం॑ దక్షిణ॒తః .. 2. 2. 10. 6..

66 ప॒శ్చాత్పర్యా॑యన్ . స ప॒శ్చాత్పర్య॑వర్తయత . తా ముఖం॑ పు॒రస్తా॒త్పశ్యం॑తీః .
 ముఖం॑ దక్షిణ॒తః . ముఖం॑ ప॒శ్చాత్ . ఉ॒త్త॒ర॒తః పర్యా॑యన్ . స ఉ॑త్తర॒తః
 పర్య॑వర్తయత . తా ముఖం॑ పు॒రస్తా॒త్పశ్యం॑తీః . ముఖం॑ దక్షిణ॒తః . ముఖం॑
 ప॒శ్చాత్ .

67 ముఖ॑ముత్తర॒తః . ఊ॒ర్ధ్వా ఉదా॑యన్ . స ఉ॒పరి॑ష్టా॒న్న్య॑వర్తయత . తాః
 స॒ర్వతో॑ముఖో భూ॒త్వాఽఽవ॑యత్ . తతో॒ వై తస్మై᳚ ప్ర॒జా అతి॑ష్ఠంతా॒న్నాద్యా॑య .
 య ఏ॒వం వి॒ద్వాన్పరి॑ చ వ॒ర్తయ॑తే॒ ని చ॑ . ప్ర॒జాప॑తిరే॒వ భూ॒త్వా ప్ర॒జా
 అ॑త్తి . తిష్ఠం॑తేఽస్మై ప్ర॒జా అ॒న్నాద్యా॑య . అ॒న్నా॒ద ఏ॒వ భ॑వతి .. 2. 2. 10. 7.. ఆ॒సీ॒ద్వేద॑ చంద్రమ॒స్త్వం య ఏ॒వం వేదేం᳚ద్రియా॒వ్యే॑వ భ॑వతి ప్ర॒త్యంచం॒
 ముఖం॑ దక్షిణ॒తో ముఖం॑ ప॒శ్చాన్నవ॑ చ .. 10..

68 ప్ర॒జాప॑తిరకామయత బ॒హోర్భూయాం᳚థ్స్యా॒మితి॑ . స ఏ॒తం దశ॑హోతారమపశ్యత్
 . తం ప్రాయుం॑క్త . తస్య॒ ప్రయు॑క్తి బ॒హోర్భూయా॑నభవత్ . యః కా॒మయే॑త
 బ॒హోర్భూయాం᳚థ్స్యా॒మితి॑ . స దశ॑హోతారం॒ ప్రయుం॑జీత . బ॒హోరే॒వ భూయా᳚న్భవతి .
 సో॑ఽకామయత వీ॒రో మ॒ ఆజా॑యే॒తేతి॑ . స దశ॑హోతు॒శ్చతు॑ర్హోతారం॒ నిర॑మిమీత .
 తం ప్రాయుం॑క్త ..

69 తస్య॒ ప్రయు॒క్తీంద్రో॑ఽజాయత . యః కా॒మయే॑త వీ॒రో మ॒ ఆజా॑యే॒తేతి॑
 . స చతు॑ర్హోతారం॒ ప్రయుం॑జీత . ఆఽస్య॑ వీ॒రో జా॑యతే . సో॑ఽకామయత
 పశు॒మాంథ్స్యా॒మితి॑ . స చతు॑ర్హోతుః॒ పంచ॑హోతారం॒ నిర॑మిమీత . తం ప్రాయుం॑క్త
 . తస్య॒ ప్రయు॑క్తి పశు॒మాన॑భవత్ . యః కా॒మయే॑త పశు॒మాంథ్స్యా॒మితి॑ . స
 పంచ॑హోతారం॒ ప్రయుం॑జీత .. 2. 2. 11. 2..

70 ప॒శు॒మానే॒వ భ॑వతి . సో॑ఽకామయత॒ర్తవో॑ మే కల్పేర॒న్నితి॑ . స పంచ॑హోతుః॒
 షడ్ఢో॑తారం॒ నిర॑మిమీత . తం ప్రాయుం॑క్త . తస్య॒ ప్రయు॑క్త్యృ॒తవో᳚ఽస్మా
 అకల్పంత . యః కా॒మయే॑త॒ర్తవో॑ మే కల్పేర॒న్నితి॑ . స షడ్ఢో॑తారం॒ ప్రయుం॑జీత .
 కల్పం॑తేఽస్మా ఋ॒తవః॑ . సో॑ఽకామయత సోమ॒పః సో॑మయా॒జీ స్యాం᳚ . ఆ మే॑ సోమ॒పః
 సో॑మయా॒జీ జా॑యే॒తేతి॑ .. 2. 2. 11. 3..

71 స షడ్ఢో॑తుః స॒ప్తహో॑తారం॒ నిర॑మిమీత . తం ప్రాయుం॑క్త . తస్య॒
 ప్రయు॑క్తి సోమ॒పః సో॑మయా॒జ్య॑భవత్ . ఆఽస్య॑ సోమ॒పః సో॑మయా॒జ్య॑జాయత . యః
 కా॒మయే॑త సోమ॒పః సో॑మయా॒జీ స్యాం᳚ . ఆ మే॑ సోమ॒పః సో॑మయా॒జీ జా॑యే॒తేతి॑ . స
 స॒ప్తహో॑తారం॒ ప్రయుం॑జీత . సో॒మ॒ప ఏ॒వ సో॑మయా॒జీ భ॑వతి . ఆఽస్య॑ సోమ॒పః
 సో॑మయా॒జీ జా॑యతే . స వా ఏ॒ష ప॒శుః పం॑చ॒ధా ప్రతి॑తిష్ఠతి .. 2. 2. 11. 4..

72 ప॒ద్భిర్ముఖే॑న . తే దే॒వాః ప॒శూన్, వి॒త్త్వా . సువ॒ర్గం లో॒కమా॑యన్ . తే॑ఽముష్మిం॑
 ల్లో॒కే వ్య॑క్షుధ్యన్ . తే᳚ఽబ్రువన్ . అ॒ముతః॑ ప్రదానం॒ వా ఉప॑జిజీవి॒మేతి॑ . తే
 స॒ప్తహో॑తారం య॒జ్ఞం వి॒ధాయా॒యాస్యం᳚ . ఆం॒గీ॒ర॒సం ప్రాహి॑ణ్వన్ . ఏ॒తేనా॒ముత్ర॑
 కల్ప॒యేతి॑ . తస్య॒ వా ఇ॒యం క్లృప్తిః॑ .. 2. 2. 11. 5..

73 యది॒దం కించ॑ . య ఏ॒వం వేద॑ . కల్ప॑తేఽస్మై . స వా అ॒యం మ॑ను॒ష్యే॑షు
 య॒జ్ఞః స॒ప్తహో॑తా . అ॒ముత్ర॑ స॒ద్భ్యో దే॒వేభ్యో॑ హ॒వ్యం వ॑హతి . య ఏ॒వం వేద॑ .
 ఉపై॑నం య॒జ్ఞో న॑మతి . యో వై చతు॑ర్హోతృణాం ని॒దానం॒ వేద॑ . ని॒దాన॑వాన్భవతి
 . అ॒గ్ని॒హో॒త్రం వై దశ॑హోతుర్ని॒దానం᳚ . ద॒ర్॒శ॒పూ॒ర్ణ॒మా॒సౌ చతు॑ర్హోతుః .
 చా॒తు॒ర్మా॒స్యాని॒ పంచ॑హోతుః . ప॒శు॒బం॒ధః షడ్ఢో॑తుః . సౌ॒మ్యో᳚ఽధ్వ॒రః
 స॒ప్తహో॑తుః . ఏ॒తద్వై చతు॑ర్హోతృణాం ని॒దానం᳚ . య ఏ॒వం వేద॑ . ని॒దాన॑వాన్భవతి
 .. 2. 2. 11. 6.. అ॒మి॒మీ॒త॒ తం ప్రాయుం॑క్త॒ పంచ॑హోతారం॒ ప్రయుం॑జీత జాయే॒తేతి॑
 తిష్ఠతి॒ క్లృప్తి॒ర్దశ॑హోతుర్ని॒దానꣳ॑ స॒ప్త చ॑ .. 11..

 ప్ర॒జాప॑తిరకామయత ప్ర॒జాః సృ॑జే॒యేతి॑ ప్ర॒జాప॑తిరకామయత దర్శపూర్ణమా॒సౌ
సృ॑జే॒యేతి॑ ప్ర॒జాప॑తిరకామయత॒ ప్రజా॑యే॒యేతి॒ స తపః॒ స త్రి॒వృతం॑
ప్ర॒జాప॑తిరకామయత॒ దశ॑హోతారం॒ తేన॑ దశ॒ధాఽఽత్మానం॑ దే॒వా
వై వరు॑ణ॒మంతో॒ వై ప్ర॒జాప॑తి॒స్తాః సృ॒ష్టాః స॑మశ్లిష్యందే॒వా వై
చతు॑ర్హోతృభిరి॒దం వా అగ్రే᳚ ప్ర॒జాప॑తి॒రింద్రం॑ ప్ర॒జాప॑తిరకామయత
బ॒హోర్భూయా॒నేకా॑దశ .. 11..

 ప్ర॒జాప॑తి॒స్తద్గ్రహ॑స్య గ్రహ॒త్వం ప్ర॒జా॑పతిరకామయతా॒నయై॒వైన॒త్తస్య॒ వా
ఇ॒యం క్లృప్తి॒స్తస్మా᳚త్తేపా॒నాజ్జ్యోతి॒ర్యద॒స్మిన్నా॑ది॒త్యే స షడ్ఢో॑తుః స॒ప్తహో॑తారం॒
త్రిస॑ప్తతిః .. 73..

 ప్ర॒జాప॑తిరకామయత ని॒దాన॑వాన్భవతి ..

ద్వితీయాష్టకే తృతీయః ప్రపాఠకః 3

1 బ్ర॒హ్మ॒వా॒దినో॑ వదంతి . కిం చతు॑ర్హోతృణాం చతుర్హోతృ॒త్వమితి॑ . యదే॒వైషు
   చ॑తు॒ర్ధా హోతా॑రః . తేన॒ చతు॑ర్హోతారః . తస్మా॒చ్చతు॑ర్హోతార ఉచ్యంతే .
   తచ్చతు॑ర్హోతృణాం చతుర్హోతృ॒త్వం . సోమో॒ వై చతు॑ర్హోతా . అ॒గ్నిః పంచ॑హోతా .
   ధా॒తా షడ్ఢో॑తా . ఇంద్రః॑ స॒ప్తహో॑తా .. 2. 3. 1. 1..

2 ప్ర॒జాప॑తి॒ర్దశ॑హోతా . య ఏ॒వం చతు॑ర్హోతృణా॒మృద్ధిం॒ వేద॑ . ఋ॒ధ్నోత్యే॒వ
   . య ఏ॑షామే॒వం బం॒ధుతాం॒ వేద॑ . బంధు॑మాన్భవతి . య ఏ॑షామే॒వం క్లృప్తిం॒
   వేద॑ . కల్ప॑తేఽస్మై . య ఏ॑షామే॒వమా॒యత॑నం॒ వేద॑ . ఆ॒యత॑నవాన్భవతి .
   య ఏ॑షామే॒వం ప్ర॑తి॒ష్ఠాం వేద॑ .. 2. 3. 1. 2..

3 ప్రత్యే॒వ తి॑ష్ఠతి . బ్ర॒హ్మ॒వా॒దినో॑ వదంతి . దశ॑హోతా॒ చతు॑ర్హోతా .
 పంచ॑హోతా॒ షడ్ఢో॑తా స॒ప్తహో॑తా . అథ॒ కస్మా॒చ్చతు॑ర్హోతార ఉచ్యంత॒ ఇతి॑ .
 ఇంద్రో॒ వై చతు॑ర్హోతా . ఇంద్రః॒ ఖలు॒ వై శ్రేష్ఠో॑ దే॒వతా॑నాముప॒దేశ॑నాత్ . య
 ఏ॒వమింద్ర॒గ్గ్॒ శ్రేష్ఠం॑ దే॒వతా॑నాముప॒దేశ॑నా॒ద్వేద॑ . వసి॑ష్ఠః సమా॒నానాం᳚
 భవతి . తస్మా॒చ్ఛ్రేష్ఠ॑మా॒యంతం॑ ప్రథ॒మేనై॒వాను॑బుధ్యంతే . అ॒యమాగన్॑ .
 అ॒యమవా॑సా॒దితి॑ . కీ॒ర్తిర॑స్య॒ పూర్వాఽఽగ॑చ్ఛతి జ॒నతా॑మాయ॒తః . అథో॑
 ఏనం ప్రథ॒మేనై॒వాను॑ బుధ్యంతే . అ॒యమాగన్॑ . అ॒యమవా॑సా॒దితి॑ .. 2. 3. 1. 3..

 స॒ప్తహో॑తా ప్రతి॒ష్ఠాం వేద॑ బుధ్యంతే॒ షట్చ॑ .. 1..

4 దక్షి॑ణాం ప్రతిగ్రహీ॒ష్యంథ్స॒ప్తద॑శ॒కృత్వోఽపా᳚న్యాత్ . ఆ॒త్మాన॑మే॒వ
 సమిం॑ధే . తేజ॑సే వీ॒ర్యా॑య . అథో᳚ ప్ర॒జాప॑తిరే॒వైనాం᳚ భూ॒త్వా ప్రతి॑గృహ్ణాతి .
 ఆ॒త్మనోఽనా᳚ర్త్యై . యద్యే॑న॒మార్త్వి॑జ్యాద్వృ॒తꣳ సంతం॑ ని॒ర్॒హరే॑రన్ . ఆగ్నీ᳚ధ్రే
 జుహుయా॒ద్దశ॑హోతారం . చ॒తు॒ర్గృ॒హీ॒తేనాజ్యే॑న . పు॒రస్తా᳚త్ప్ర॒త్యఙ్తిష్ఠన్॑
 . ప్ర॒తి॒లో॒మం వి॒గ్రాహం᳚ .. 2. 3. 2. 1..

5 ప్రా॒ణానే॒వాస్యోప॑దాసయతి . యద్యే॑నం॒ పున॑రుప॒శిక్షే॑యుః . ఆగ్నీ᳚ధ్ర ఏ॒వ
 జు॑హుయా॒ద్దశ॑హోతారం . చ॒తు॒ర్గృ॒హీ॒తేనాజ్యే॑న . ప॒శ్చాత్ప్రాఙాసీ॑నః
 . అ॒ను॒లో॒మమవి॑గ్రాహం . ప్రా॒ణానే॒వాస్మై॑ కల్పయతి . ప్రాయ॑శ్చిత్తీ॒
 వాగ్ఘోతేత్యృ॑తుము॒ఖ ఋ॑తుముఖే జుహోతి . ఋ॒తూనే॒వాస్మై॑ కల్పయతి . కల్పం॑తేఽస్మా
 ఋ॒తవః॑ .. 2. 3. 2. 2..

6 క్లృ॒ప్తా అ॑స్మా ఋ॒తవ॒ ఆయం॑తి . షడ్ఢో॑తా॒ వై భూ॒త్వా ప్ర॒జాప॑తిరి॒దꣳ
 సర్వ॑మసృజత . స మనో॑ఽసృజత . మన॒సోఽధి॑ గాయ॒త్రీమ॑సృజత . తద్గా॑య॒త్రీం
 యశ॑ ఆర్చ్ఛత్ . తామాఽల॑భత . గా॒య॒త్రి॒యా అధి॒ ఛందాగ్॑స్యసృజత .
 ఛందో॒భ్యోఽధి॒ సామ॑ . తథ్సామ॒ యశ॑ ఆర్చ్ఛత్ . తదాఽల॑భత .. 2. 3. 2. 3..

7 సామ్నోఽధి॒ యజూగ్॑ష్యసృజత . యజు॒ర్భ్యోఽధి॒ విష్ణుం᳚ . తద్విష్ణుం॒ యశ॑
 ఆర్చ్ఛత్ . తమాఽల॑భత . విష్ణో॒రధ్యోష॑ధీరసృజత . ఓష॑ధీ॒భ్యోఽధి॒
 సోమం᳚ . తథ్సోమం॒ యశ॑ ఆర్చ్ఛత్ . తమాఽల॑భత . సోమా॒దధి॑ ప॒శూన॑సృజత .
 ప॒శుభ్యోఽధీంద్రం᳚ .. 2. 3. 2. 4..

8 తదింద్రం॒ యశ॑ ఆర్చ్ఛత్ . తదే॑నం॒ నాతి॒ప్రాచ్య॑వత . ఇంద్ర॑ ఇవ యశ॒స్వీ
 భ॑వతి . య ఏ॒వం వేద॑ . నైనం॒ యశోఽతి॒ ప్రచ్య॑వతే . యద్వా ఇ॒దం కించ॑
 . తథ్సర్వ॑ముత్తా॒న ఏ॒వాంగీ॑ర॒సః ప్రత్య॑గృహ్ణాత్ . తదే॑నం॒ ప్రతి॑గృహీతం॒
 నాహి॑నత్ . యత్కించ॑ ప్రతిగృహ్ణీ॒యాత్ . తథ్సర్వ॑ముత్తా॒నస్త్వా᳚ఽఽఙ్గీర॒సః
 ప్రతి॑గృహ్ణా॒త్విత్యే॒వ ప్రతి॑గృహ్ణీయాత్ . ఇ॒యం వా ఉ॑త్తా॒న ఆం᳚గీర॒సః .
 అ॒నయై॒వైన॒త్ప్రతి॑గృహ్ణాతి . నైనꣳ॑ హినస్తి . బ॒ర్॒హిషా॒ ప్రతీ॑యా॒ద్గాం
 వాఽశ్వం॑ వా . ఏ॒తద్వై ప॑శూ॒నాం ప్రి॒యం ధామ॑ . ప్రి॒యేణై॒వైనం॒ ధామ్నా॒
 ప్రత్యే॑తి .. 2. 3. 2. 5.. వి॒గ్రాహ॑మృ॒తవ॒స్తదాఽల॑భ॒తేంద్రం॑ గృహ్ణీయా॒త్షట్చ॑
 .. 2..

9 యో వా అవి॑ద్వాన్నివ॒ర్తయ॑తే . విశీ॑ర్షా॒ స పా᳚ప్మా॒ఽముష్మిం॑ ల్లో॒కే భ॑వతి .
 అథ॒ యో వి॒ద్వాన్ని॑వ॒ర్తయ॑తే . సశీ॑ర్షా॒ విపా᳚ప్మా॒ఽముష్మిం॑ ల్లో॒కే భ॑వతి
 . దే॒వతా॒ వై స॒ప్త పుష్టి॑కామా॒ న్య॑వర్తయంత . అ॒గ్నిశ్చ॑ పృథి॒వీ
 చ॑ . వా॒యుశ్చాం॒తరి॑క్షం చ . ఆ॒ది॒త్యశ్చ॒ ద్యౌశ్చ॑ చం॒ద్రమాః᳚ .
 అ॒గ్నిర్న్య॑వర్తయత . స సా॑హ॒స్రమ॑పుష్యత్ .. 2. 3. 3. 1..

10 పృ॒థి॒వీ న్య॑వర్తయత . సౌష॑ధీభి॒ర్వన॒స్పతి॑భిరపుష్యత్ .
 వా॒యుర్న్య॑వర్తయత . స మరీ॑చీభిరపుష్యత్ . అం॒తరి॑క్షం॒ న్య॑వర్తయత
 . తద్వయో॑భిరపుష్యత్ . ఆ॒ది॒త్యో న్య॑వర్తయత . స ర॒శ్మిభి॑రపుష్యత్ .
 ద్యౌర్న్య॑వర్తయత . సా నక్ష॑త్రైరపుష్యత్ . చం॒ద్రమా॒ న్య॑వర్తయత .
 సో॑ఽహోరా॒త్రైర॑ర్ధమా॒సైర్మాసైర్॑ఋ॒తుభిః॑ సంవథ్స॒రేణా॑పుష్యత్ .
 తాన్పోషా᳚న్పుష్యతి . యాగ్స్తేఽపు॑ష్యన్ . య ఏ॒వం వి॒ద్వాన్ని చ॑ వ॒ర్తయ॑తే॒ పరి॑
 చ .. 2. 3. 3. 2.. అ॒పు॒ష్య॒న్నక్ష॑త్రైరపుష్య॒త్పంచ॑ చ .. 3..

11 తస్య॒ వా అ॒గ్నేర్హిర॑ణ్యం ప్రతిజగ్ర॒హుషః॑ . అ॒ర్ధమిం॑ద్రి॒యస్యాపా᳚క్రామత్ .
 తదే॒తేనై॒వ ప్రత్య॑గృహ్ణాత్ . తేన॒ వై సో᳚ఽర్ధమిం॑ద్రి॒యస్యా॒త్మన్ను॒పాధ॑త్త .
 అ॒ర్ధమిం॑ద్రి॒యస్యా॒త్మన్ను॒పా ధ॑త్తే . య ఏ॒వం వి॒ద్వాన్ హిర॑ణ్యం ప్రతిగృ॒హ్ణాతి॑
 . అథ॒ యోఽవి॑ద్వాన్ప్రతిగృ॒హ్ణాతి॑ . అ॒ర్ధమ॑స్యేంద్రి॒యస్యాప॑క్రామతి . తస్య॒
 వై సోమ॑స్య॒ వాసః॑ ప్రతిజగ్ర॒హుషః॑ . తృతీ॑యమింద్రి॒యస్యాపా᳚క్రామత్ .. 2. 3. 4. 1..

12 తదే॒తేనై॒వ ప్రత్య॑గృహ్ణాత్ . తేన॒ వై స తృతీ॑యమింద్రి॒యస్యా॒త్మన్ను॒పాధ॑త్త .
 తృతీ॑యమింద్రి॒యస్యా॒త్మన్ను॒పా ధ॑త్తే . య ఏ॒వం వి॒ద్వాన్, వాసః॑ ప్రతిగృ॒హ్ణాతి॑
 . అథ॒ యోఽవి॑ద్వాన్ప్రతిగృ॒హ్ణాతి॑ . తృతీ॑యమస్యేంద్రి॒యస్యాప॑క్రామతి . తస్య॒ వై
 రు॒ద్రస్య॒ గాం ప్ర॑తిజగ్ర॒హుషః॑ . చ॒తు॒ర్థమిం॑ద్రి॒యస్యాపా᳚క్రామత్ . తామే॒తేనై॒వ
 ప్రత్య॑గృహ్ణాత్ . తేన॒ వై స చ॑తు॒ర్థమిం॑ద్రి॒యస్యా॒త్మన్ను॒పాధ॑త్త .. 2. 3. 4. 2..

13 చ॒తు॒ర్థమిం॑ద్రి॒యస్యా॒త్మన్ను॒పాధ॑త్తే . య ఏ॒వం వి॒ద్వాన్గాం ప్ర॑తిగృ॒హ్ణాతి॑
 . అథ॒ యోఽవి॑ద్వాన్ప్రతిగృ॒హ్ణాతి॑ . చ॒తు॒ర్థమ॑స్యేంద్రి॒యస్యాప॑క్రామతి . తస్య॒
 వై వరు॑ణ॒స్యాశ్వం॑ ప్రతిజగ్ర॒హుషః॑ . పం॒చ॒మమిం॑ద్రి॒యస్యాపా᳚క్రామత్ .
 తమే॒తేనై॒వ ప్రత్య॑గృహ్ణాత్ . తేన॒ వై స పం॑చ॒మమిం॑ద్రి॒యస్యా॒త్మన్ను॒పాధ॑త్త
 . పం॒చ॒మమిం॑ద్రి॒యస్యా॒త్మన్ను॒పాధ॑త్తే . య ఏ॒వం వి॒ద్వానశ్వం॑ ప్రతిగృ॒హ్ణాతి॑
 .. 2. 3. 4. 3..

14 అథ॒ యోఽవి॑ద్వాన్ప్రతిగృ॒హ్ణాతి॑ . పం॒చ॒మమ॑స్యేంద్రి॒యస్యాప॑ క్రామతి . తస్య॒
 వై ప్ర॒జాప॑తేః॒ పురు॑షం ప్రతిజగ్ర॒హుషః॑ . ష॒ష్ఠమిం॑ద్రి॒యస్యాపా᳚క్రామత్ .
 తమే॒తేనై॒వ ప్రత్య॑గృహ్ణాత్ . తేన॒ వై స ష॒ష్ఠమిం॑ద్రి॒యస్యా॒త్మన్ను॒పాధ॑త్త .
 ష॒ష్ఠమిం॑ద్రి॒యస్యా॒త్మన్ను॒పాధ॑త్తే . య ఏ॒వం వి॒ద్వాన్పురు॑షం ప్రతిగృ॒హ్ణాతి॑
 . అథ॒ యోఽవి॑ద్వాన్ప్రతిగృ॒హ్ణాతి॑ . ష॒ష్ఠమ॑స్యేంద్రి॒యస్యాప॑క్రామతి .. 2. 3. 4. 4..

15 తస్య॒ వై మనో॒స్తల్పం॑ ప్రతిజగ్ర॒హుషః॑ . స॒ప్త॒మమిం॑ద్రి॒యస్యాపా᳚క్రామత్ .
 తమే॒తేనై॒వ ప్రత్య॑గృహ్ణాత్ . తేన॒ వై స స॑ప్త॒మమిం॑ద్రి॒యస్యా॒త్మన్ను॒పాధ॑త్త .
 స॒ప్త॒మమిం॑ద్రి॒యస్యా॒త్మన్ను॒పా ధ॑త్తే . య ఏ॒వం వి॒ద్వాగ్స్తల్పం॑ ప్రతిగృ॒హ్ణాతి॑
 . అథ॒ యోఽవి॑ద్వాన్ప్రతిగృ॒హ్ణాతి॑ . స॒ప్త॒మమ॑స్యేంద్రి॒యస్యాప॑క్రామతి . తస్య॒ వా
 ఉ॑త్తా॒నస్యాం᳚గీర॒సస్యాప్రా॑ణత్ ప్రతిజగ్ర॒హుషః॑ . అ॒ష్ట॒మమిం॑ద్రి॒యస్యాపా᳚క్రామత్
 .. 2. 3. 4. 5..

16 తదే॒తేనై॒వ ప్రత్య॑గృహ్ణాత్ . తేన॒ వై సో᳚ఽష్ట॒మ
 మిం॑ద్రి॒యస్యా॒త్మన్ను॒పాధ॑త్త . అ॒ష్ట॒మమిం॑ద్రి॒యస్యా॒త్మన్ను॒పాధ॑త్తే .
 య ఏ॒వం వి॒ద్వానప్రా॑ణత్ప్రతిగృ॒హ్ణాతి॑ . అథ॒ యోఽవి॑ద్వాన్ప్రతిగృ॒హ్ణాతి॑ .
 అ॒ష్ట॒మమ॑స్యేంద్రి॒యస్యాప॑క్రామతి . యద్వా ఇ॒దం కించ॑ . తథ్సర్వ॑ముత్తా॒న
 ఏ॒వాంగీ॑ర॒సః ప్రత్య॑గృహ్ణాత్ . తదే॑నం॒ ప్రతి॑గృహీతం॒ నాహి॑నత్
 . యత్కించ॑ ప్రతిగృహ్ణీ॒యాత్ . తథ్సర్వ॑ముత్తా॒నస్త్వా᳚ఽఽఙ్గీర॒సః
 ప్రతి॑గృహ్ణా॒త్విత్యే॒వ ప్రతి॑గృహ్ణీయాత్ . ఇ॒యం వా ఉ॑త్తా॒న ఆం᳚గీర॒సః
 . అ॒నయై॒వైన॒త్ప్రతి॑గృహ్ణాతి . నైనꣳ॑ హినస్తి .. 2. 3. 4. 6..

 తృతీ॑యమింద్రి॒యస్యాపా᳚క్రామచ్చతు॒ర్థమిం॑ద్రి॒యస్యా॒త్మ న్ను॒పాధ॒త్తాశ్వం॑
 ప్రతిగృ॒హ్ణాతి॑ ష॒ష్ఠమ॑స్యేంద్రి॒యస్యాప॑ క్రామత్యష్ట॒మమిం॑ద్రి॒యస్యాపా᳚క్రామత్
 ప్రతిగృహ్ణీ॒యాచ్చ॒త్వారి॑ చ .. 4.. తస్య॒ వా అ॒గ్నేర్ హిర॑ణ్య॒ꣳ॒ సోమ॑స్య॒
 వాస॒స్తదే॒తేన॑ రు॒ద్రస్య॒ గాం తామే॒తేన॒ వరు॑ణ॒స్యాశ్వం॑ ప్ర॒జాప॑తేః॒
 పురు॑షం॒ మనో॒స్తల్పం॒ తమే॒తేనో᳚త్తా॒నస్య॒ తదే॒తేనాప్రా॑ణ॒ద్యద్వై . అ॒ర్ధం
 తృతీ॑యమష్ట॒మం తచ్చ॑తు॒ర్థం తాం పం॑చ॒మꣳ ష॒ష్ఠꣳ స॑ప్త॒మం
 తం . తదే॒తేన॒ ద్వే తామే॒తేనైకం॒ తమే॒తేన॒ త్రీణి॒ తదే॒తేనైకం᳚ ..

17 బ్ర॒హ్మ॒వా॒దినో॑ వదంతి . యద్దశ॑హోతారః స॒త్రమాస॑త . కేన॒ తే
 గృ॒హప॑తినాఽఽర్ధ్నువన్ . కేన॑ ప్ర॒జా అ॑సృజం॒తేతి॑ . ప్ర॒జాప॑తినా॒ వై తే
 గృ॒హప॑తినాఽఽర్ధ్నువన్ . తేన॑ ప్ర॒జా అ॑సృజంత . యచ్చతు॑ర్హోతారః స॒త్రమాస॑త
 . కేన॒ తే గృ॒హప॑తినాఽఽర్ధ్నువన్ . కేనౌష॑ధీరసృజం॒తేతి॑ . సోమే॑న॒ వై తే
 గృ॒హప॑తినాఽఽర్ధ్నువన్ .. 2. 3. 5. 1..

18 తేనౌష॑ధీరసృజంత . యత్పంచ॑హోతారః స॒త్రమాస॑త . కేన॒ తే
 గృ॒హప॑తినాఽఽర్ధ్నువన్ . కేనై॒భ్యో లో॒కేభ్యోఽసు॑రా॒న్ప్రాణు॑దంత . కేనై॑షాం
 ప॒శూన॑వృంజ॒తేతి॑ . అ॒గ్నినా॒ వై తే గృ॒హప॑తినాఽఽర్ధ్నువన్ . తేనై॒భ్యో
 లో॒కేభ్యోఽసు॑రా॒న్ప్రాణు॑దంత . తేనై॑షాం ప॒శూన॑వృంజత . యత్షడ్ఢో॑తారః
 స॒త్రమాస॑త . కేన॒ తే గృ॒హప॑తినాఽఽర్ధ్నువన్ .. 2. 3. 5. 2..

19 కేన॒ర్తూన॑కల్పయం॒తేతి॑ . ధా॒త్రా వై తే గృ॒హప॑తినాఽఽర్ధ్నువన్
 . తేన॒ర్తూన॑కల్పయంత . యథ్స॒ప్తహో॑తారః స॒త్రమాస॑త . కేన॒ తే
 గృ॒హప॑తినాఽఽర్ధ్నువన్ . కేన॒ సువ॑రాయన్ . కేనే॒మాన్ లో॒కాంథ్సమ॑తన్వ॒న్నితి॑
 . అ॒ర్య॒మ్ణా వై తే గృ॒హప॑తినాఽఽర్ధ్నువన్ . తేన॒ సువ॑రాయన్ . తేనే॒మాన్
 లో॒కాంథ్సమ॑తన్వ॒న్నితి॑ .. 2. 3. 5. 3..

20 ఏ॒తే వై దే॒వా గృ॒హప॑తయః . తాన్, య ఏ॒వం వి॒ద్వాన్ . అప్య॒న్యస్య॑ గార్హప॒తే
 దీక్ష॑తే . అ॒వాం॒త॒రమే॒వ స॒త్త్రిణా॑మృధ్నోతి ..

యో వా అ॑ర్య॒మణం॒ వేద॑ . దాన॑కామా అస్మై ప్ర॒జా భ॑వంతి . య॒జ్ఞో వా అ॑ర్య॒మా .
 ఆర్యా॑ వస॒తిరితి॒ వై తమా॑హు॒ర్యం ప్ర॒శꣳసం॑తి . ఆర్యా॑వస॒తిర్భ॑వతి .
 య ఏ॒వం వేద॑ ..

21 యద్వా ఇ॒దం కించ॑ . తథ్సర్వం॒ చతు॑ర్హోతారః . చతు॑ర్హోతృ॒భ్యోఽధి॑
 య॒జ్ఞో నిర్మి॑తః . స య ఏ॒వం వి॒ద్వాన్, వి॒వదే॑త . అ॒హమే॒వ భూయో॑ వేద .
 యశ్చతు॑ర్హోతౄ॒న్॒ వేదేతి॑ . స హ్యే॑వ భూయో॒ వేద॑ . యశ్చతు॑ర్హోతౄ॒న్॒ వేద॑
 . యో వై చతు॑ర్హోతృణా॒ꣳ॒ హోతౄ॒న్॒ వేద॑ . సర్వా॑సు ప్ర॒జాస్వన్న॑మత్తి .. 2. 3. 5. 5..

22 సర్వా॒ దిశో॒ఽభిజ॑యతి . ప్ర॒జాప॑తి॒ర్వై దశ॑హోతృణా॒ꣳ॒ హోతా᳚ .
 సోమ॒శ్చతు॑ర్హోతృణా॒ꣳ॒ హోతా᳚ . అ॒గ్నిః పంచ॑హోతృణా॒ꣳ॒ హోతా᳚ . ధా॒తా
 షడ్ఢో॑తృణా॒ꣳ॒ హోతా᳚ . అ॒ర్య॒మా స॒ప్తహో॑తృణా॒ꣳ॒ హోతా᳚ . ఏ॒తే వై
 చతు॑ర్హోతృణా॒ꣳ॒ హోతా॑రః . తాన్, య ఏ॒వం వేద॑ . సర్వా॑సు ప్ర॒జాస్వన్న॑మత్తి .
 సర్వా॒ దిశో॒ఽభిజ॑యతి .. 2. 3. 5. 6.. ఆ॒ర్ధ్ను॒వ॒న్నా॒ర్ధ్ను॒వ॒న్నిత్యే॒వం వేదా᳚త్తి॒
 సర్వా॒ దిశో॒భి జ॑యతి .. 5.. వై తేన॑ స॒త్రం కేన॑ ..

23 ప్ర॒జాప॑తిః ప్ర॒జాః సృ॒ష్ట్వా వ్య॑స్రꣳసత . స హృ॑దయం
 భూ॒తో॑ఽశయత్ . ఆత్మ॒న్॒ హా 3 ఇత్యహ్వ॑యత్ . ఆపః॒ ప్రత్య॑శృణ్వన్ . తా
 అ॑గ్నిహో॒త్రేణై॒వ య॑జ్ఞక్ర॒తునోప॑ప॒ర్యావ॑ర్తంత . తాః కుసిం॑ధ॒ముపౌ॑హన్ .
 తస్మా॑దగ్నిహో॒త్రస్య॑ యజ్ఞక్ర॒తోః . ఏక॑ ఋ॒త్విక్ . చ॒తు॒ష్కృత్వోఽహ్వ॑యత్ .
 అ॒గ్నిర్వా॒యురా॑ది॒త్యశ్చం॒ద్రమాః᳚ .. 2. 3. 6. 1..

24 తే ప్రత్య॑శృణ్వన్ . తే ద॑ర్శపూర్ణమా॒సాభ్యా॑మే॒వ
 య॑జ్ఞక్ర॒తునోప॑ప॒ర్యావ॑ర్తంత . త ఉపౌ॑హ2ꣳశ్చ॒త్వార్యంగా॑ని
 . తస్మా᳚ద్దర్శపూర్ణమా॒సయో᳚ర్యజ్ఞక్ర॒తోః . చ॒త్వార॑ ఋ॒త్విజః॑ .
 పం॒చ॒కృత్వోఽహ్వ॑యత్ . ప॒శవః॒ ప్రత్య॑శృణ్వన్ . తే చా॑తుర్మా॒స్యైరే॒వ
 య॑జ్ఞక్ర॒తునోప॑ప॒ర్యావ॑ర్తంత . త ఉపౌ॑హం॒ ల్లోమ॑ ఛ॒వీం మా॒ꣳ॒సమస్థి॑
 మ॒జ్జానం᳚ . తస్మా᳚చ్చాతుర్మా॒స్యానాం᳚ యజ్ఞక్ర॒తోః .. 2. 3. 6. 2..

25 పంచ॒ర్త్విజః॑ . ష॒ట్కృత్వోఽహ్వ॑యత్ . ఋ॒తవః॒ ప్రత్య॑శృణ్వన్ . తే
 ప॑శుబం॒ధేనై॒వ య॑జ్ఞక్ర॒తునోప॑ ప॒ర్యావ॑ర్తంత . త ఉపౌ॑హం॒థ్స్తనా॑వాం॒డౌ
 శి॒శ్నమవాం᳚చం ప్రా॒ణం . తస్మా᳚త్పశుబం॒ధస్య॑ యజ్ఞక్ర॒తోః . షడృ॒త్విజః॑
 . స॒ప్త॒కృత్వోఽహ్వ॑యత్ . హోత్రాః॒ ప్రత్య॑శృణ్వన్ . తాః సౌ॒మ్యేనై॒వాధ్వ॒రేణ॑
 యజ్ఞక్ర॒తునోప॑ప॒ర్యావ॑ర్తంత .. 2. 3. 6. 3..

26 తా ఉపౌ॑హంథ్స॒ప్తశీ॑ర్ష॒ణ్యా᳚న్ప్రా॒ణాన్ . తస్మా᳚థ్సౌ॒మ్యస్యా᳚ధ్వ॒రస్య॑
 యజ్ఞక్ర॒తోః . స॒ప్త హోత్రాః॒ ప్రాచీ॒ర్వష॑ట్కుర్వంతి . ద॒శ॒కృత్వోఽహ్వ॑యత్ . తపః॒
 ప్రత్య॑శృణోత్ . తత్కర్మ॑ణై॒వ సం॑వథ్స॒రేణ॒ సర్వై᳚ర్యజ్ఞక్ర॒తుభి॒రుప॑
 ప॒ర్యావ॑ర్తత . తథ్సర్వ॑మా॒త్మాన॒మప॑రివర్గ॒ముపౌ॑హత్ . తస్మా᳚థ్సంవథ్స॒రే
 సర్వే॑ యజ్ఞక్ర॒తవోఽవ॑రుధ్యంతే . తస్మా॒ద్దశ॑హోతా॒ చతు॑ర్హోతా
 . పంచ॑హోతా॒ షడ్ఢో॑తా స॒ప్తహో॑తా . ఏక॑హోత్రే బ॒లిꣳ హ॑రంతి .
 హరం॑త్యస్మై ప్ర॒జా బ॒లిం . ఐన॒మప్ర॑తిఖ్యాతం గచ్ఛతి . య ఏ॒వం వేద॑ .. 2. 3. 6. 4.. చం॒ద్రమా᳚శ్చాతుర్మా॒స్యానాం᳚ యజ్ఞక్ర॒తోర॑ధ్వ॒రేణ॑ యజ్ఞక్ర॒తునోప॑
 ప॒ర్యావ॑ర్తంత స॒ప్తహో॑తా చ॒త్వారి॑ చ .. 6..

27 ప్ర॒జాప॑తిః॒ పురు॑షమసృజత . సో᳚ఽగ్నిర॑బ్రవీత్ .
 మమా॒యమన్న॑మ॒స్త్వితి॑ . సో॑ఽబిభేత్ . సర్వం॒ వై మా॒ఽయం ప్రధ॑క్ష్య॒తీతి॑ . స
 ఏ॒తాగ్శ్చతు॑ర్హోతౄనాత్మ॒స్పర॑ణానపశ్యత్ . తాన॑జుహోత్ . తైర్వై స ఆ॒త్మాన॑మస్పృణోత్
 . యద॑గ్నిహో॒త్రం జు॒హోతి॑ . ఏక॑హోతారమే॒వ తద్య॑జ్ఞక్ర॒తుమా᳚ప్నోత్యగ్నిహో॒త్రం ..

1..

28 కుసిం॑ధం చా॒ఽఽత్మనః॑ స్పృ॒ణోతి॑ . ఆ॒ది॒త్యస్య॑ చ॒ సాయు॑జ్యం గచ్ఛతి .
 చ॒తురున్న॑యతి . చతు॑ర్హోతారమే॒వ తద్య॑జ్ఞక్ర॒తుమా᳚ప్నోతి దర్శపూర్ణమా॒సౌ .
 చ॒త్వారి॑ చా॒త్మనోఽఙ్గా॑ని స్పృ॒ణోతి॑ . ఆ॒ది॒త్యస్య॑ చ॒ సాయు॑జ్యం గచ్ఛతి .
 చ॒తురున్న॑యతి . స॒మిత్పం॑చ॒మీ . పంచ॑హోతారమే॒వ తద్య॑జ్ఞక్ర॒తుమా᳚ప్నోతి
 చాతుర్మా॒స్యాని॑ . లోమ॑ ఛ॒వీం మా॒ꣳ॒సమస్థి॑ మ॒జ్జానం᳚ .. 2. 3. 7. 2..

29 తాని॑ చా॒త్మనః॑ స్పృ॒ణోతి॑ . ఆ॒ది॒త్యస్య॑ చ॒ సాయు॑జ్యం గచ్ఛతి .
 చ॒తురున్న॑యతి . ద్విర్జు॑హోతి . షడ్ఢో॑తారమే॒వ తద్య॑జ్ఞక్ర॒తుమా᳚ప్నోతి పశుబం॒ధం
 . స్తనా॑వాం॒డౌ శి॒శ్నమవాం᳚చం ప్రా॒ణం . తాని॑ చా॒త్మనః॑ స్పృ॒ణోతి॑ .
 ఆ॒ది॒త్యస్య॑ చ॒ సాయు॑జ్యం గచ్ఛతి . చ॒తురున్న॑యతి . ద్విర్జు॑హోతి .. 2. 3. 7. 3..

30 స॒మిథ్స॑ప్త॒మీ . స॒ప్తహో॑తారమే॒వ తద్య॑జ్ఞక్ర॒తుమా᳚ప్నోతి సౌ॒మ్యమ॑ధ్వ॒రం
 . స॒ప్త చా॒త్మనః॑ శీర్ష॒ణ్యా᳚న్ప్రా॒ణాంథ్స్పృ॒ణోతి॑ . ఆ॒ది॒త్యస్య॑ చ॒
 సాయు॑జ్యం గచ్ఛతి . చ॒తురున్న॑యతి . ద్విర్జు॒హోతి॑ . ద్విర్నిమా᳚ర్ష్టి . ద్విః
 ప్రాశ్నా॑తి . దశ॑హోతారమే॒వ తద్య॑జ్ఞక్ర॒తుమా᳚ప్నోతి సంవథ్స॒రం . సర్వం॑
 చా॒త్మాన॒మప॑రివర్గ2ꣳ స్పృ॒ణోతి॑ . ఆ॒ది॒త్యస్య॑ చ॒ సాయు॑జ్యం గచ్ఛతి ..

 2. 3. 7. 4.. అ॒గ్ని॒హో॒త్రం మ॒జ్జానం॒ ద్విర్జు॑హో॒త్యప॑రివర్గ2ꣳ స్పృ॒ణోత్యేకం॑
 చ .. 7..

31 ప్ర॒జాప॑తిరకామయత॒ ప్రజా॑యే॒యేతి॑ . స తపో॑ఽతప్యత . సో᳚ఽన్తర్వా॑నభవత్
 . స హరి॑తః శ్యా॒వో॑ఽభవత్ . తస్మా॒థ్స్త్ర్యం॑తర్వ॑త్నీ . హరి॑ణీ స॒తీ శ్యా॒వా
 భ॑వతి . స వి॒జాయ॑మానో॒ గర్భే॑ణాతామ్యత్ . స తాం॒తః కృ॒ష్ణః శ్యా॒వో॑ఽభవత్ .
 తస్మా᳚త్తాం॒తః కృ॒ష్ణః శ్యా॒వో భ॑వతి . తస్యాసు॑రే॒వాజీ॑వత్ .. 2. 3. 8. 1..

32 తేనాసు॒నాఽసు॑రానసృజత . తదసు॑రాణామసుర॒త్వం . య ఏ॒వమసు॑రాణామసుర॒త్వం వేద॑
 . అసు॑మానే॒వ భ॑వతి . నైన॒మసు॑ర్జహాతి . సోఽసు॑రాంథ్సృ॒ష్ట్వా పి॒తేవా॑మన్యత
 . తదను॑ పి॒తౄన॑సృజత . తత్పి॑తృ॒ణాం పి॑తృ॒త్వం . య ఏ॒వం పి॑తృ॒ణాం
 పి॑తృ॒త్వం వేద॑ . పి॒తేవై॒వ స్వానాం᳚ భవతి .. 2. 3. 8. 2..

33 యంత్య॑స్య పి॒తరో॒ హవం᳚ . స పి॒తౄంథ్సృ॒ష్ట్వాఽమ॑నస్యత్ . తదను॑
 మను॒ష్యా॑నసృజత . తన్మ॑ను॒ష్యా॑ణాం మనుష్య॒త్వం . య ఏ॒వం మ॑ను॒ష్యా॑ణాం
 మనుష్య॒త్వం వేద॑ . మ॒న॒స్వ్యే॑వ భ॑వతి . నైనం॒ మను॑ర్జహాతి . తస్మై॑
 మను॒ష్యాం᳚థ్ససృజా॒నాయ॑ . దివా॑ దేవ॒త్రాఽభ॑వత్ . తదను॑ దే॒వాన॑సృజత .
 తద్దే॒వానాం᳚ దేవ॒త్వం . య ఏ॒వం దే॒వానాం᳚ దేవ॒త్వం వేద॑ . దివా॑ హై॒వాస్య॑
 దేవ॒త్రా భ॑వతి . తాని॒ వా ఏ॒తాని॑ చ॒త్వార్యంభాꣳ॑సి . దే॒వా మ॑ను॒ష్యాః᳚
 పి॒తరోఽసు॑రాః . తేషు॒ సర్వే॒ష్వంభో॒ నభ॑ ఇవ భవతి . య ఏ॒వం వేద॑ .. 2. 3. 8. 3.. అ॒జీ॒వ॒థ్స్వానాం᳚ భవతి దే॒వాన॑సృజత స॒ప్త చ॑ .. 8..

34 బ్ర॒హ్మ॒వా॒దినో॑ వదంతి . యో వా ఇ॒మం వి॒ద్యాత్ . యతో॒ఽయం పవ॑తే . యద॑భి॒
 పవ॑తే . యద॑భి సం॒పవ॑తే . సర్వ॒మాయు॑రియాత్ . న పు॒రాఽఽయు॑షః॒ ప్రమీ॑యేత .
 ప॒శు॒మాంథ్స్యా᳚త్ . విం॒దేత॑ ప్ర॒జాం . యో వా ఇ॒మం వేద॑ .. 2. 3. 9. 1..

35 యతో॒ఽయం పవ॑తే . యద॑భి॒పవ॑తే . యద॑భిసం॒పవ॑తే . సర్వ॒మాయు॑రేతి .
 న పు॒రాఽఽయు॑షః॒ ప్రమీ॑యతే . ప॒శు॒మాన్భ॑వతి . విం॒దతే᳚ ప్ర॒జాం . అ॒ద్భ్యః
 ప॑వతే . అ॒పో॑ఽభి ప॑వతే . అ॒పో॑ఽభి సంప॑వతే .. 2. 3. 9. 2..

36 అ॒స్యాః ప॑వతే . ఇ॒మామ॒భి ప॑వతే . ఇ॒మామ॒భి సంప॑వతే . అ॒గ్నేః ప॑వతే .
 అ॒గ్నిమ॒భి ప॑వతే . అ॒గ్నిమ॒భి సంప॑వతే . అం॒తరి॑క్షాత్పవతే . అం॒తరి॑క్షమ॒భి
 ప॑వతే . అం॒తరి॑క్షమ॒భి సంప॑వతే . ఆ॒ది॒త్యాత్ప॑వతే .. 2. 3. 9. 3..

37 ఆ॒ది॒త్యమ॒భి ప॑వతే . ఆ॒ది॒త్యమ॒భి సంప॑వతే . ద్యోః ప॑వతే . దివ॑మ॒భి
 ప॑వతే . దివ॑మ॒భి సంప॑వతే . ది॒గ్భ్యః ప॑వతే . దిశో॒ఽభి ప॑వతే . దిశో॒ఽభి
 సంప॑వతే . స యత్పు॒రస్తా॒ద్వాతి॑ . ప్రా॒ణ ఏ॒వ భూ॒త్వా పు॒రస్తా᳚ద్వాతి .. 2. 3. 9. 4..

38 తస్మా᳚త్పు॒రస్తా॒ద్వాంతం᳚ . సర్వాః᳚ ప్ర॒జాః ప్రతి॑నందంతి . ప్రా॒ణో హి ప్రి॒యః
 ప్ర॒జానాం᳚ . ప్రా॒ణ ఇ॑వ ప్రి॒యః ప్ర॒జానాం᳚ భవతి . య ఏ॒వం వేద॑ . స వా ఏ॒ష
 ప్రా॒ణ ఏ॒వ . అథ॒ యద్ద॑క్షిణ॒తో వాతి॑ . మా॒త॒రిశ్వై॒వ భూ॒త్వా ద॑క్షిణ॒తో
 వా॑తి . తస్మా᳚ద్దక్షిణ॒తో వాంతం॑ వి॒ద్యాత్ . సర్వా॒ దిశ॒ ఆవా॑తి .. 2. 3. 9. 5..

39 సర్వా॒ దిశోఽను॒వివా॑తి . సర్వా॒ దిశోఽను॒ సంవా॒తీతి॑ . స వా ఏ॒ష
 మా॑త॒రిశ్వై॒వ . అథ॒ యత్ప॒శ్చాద్వాతి॑ . పవ॑మాన ఏ॒వ భూ॒త్వా ప॒శ్చాద్వా॑తి
 . పూ॒తమ॑స్మా॒ ఆహ॑రంతి . పూ॒తముప॑హరంతి . పూ॒తమ॑శ్నాతి . య ఏ॒వం వేద॑ .
 స వా ఏ॒ష పవ॑మాన ఏ॒వ .. 2. 3. 9. 6..

40 అథ॒ యదు॑త్తర॒తో వాతి॑ . స॒వి॒తైవ భూ॒త్వోత్త॑ర॒తో వా॑తి .
 స॒వి॒తేవ॒ స్వానాం᳚ భవతి . య ఏ॒వం వేద॑ . స వా ఏ॒ష స॑వి॒తైవ . తే య
 ఏ॑నం పు॒రస్తా॑దా॒యంత॑ముప॒వదం॑తి . య ఏ॒వాస్య॑ పు॒రస్తా᳚త్పా॒ప్మానః॑ .
 తాగ్స్తేఽప॑ఘ్నంతి . పు॒రస్తా॒దిత॑రాన్పా॒ప్మనః॑ సచంతే . అథ॒ య ఏ॑నం దక్షిణ॒త
 ఆ॒యంత॑ముప॒వదం॑తి .. 2. 3. 9. 7..

41 య ఏ॒వాస్య॑ దక్షిణ॒తః పా॒ప్మానః॑ . తాగ్స్తేఽప॑ఘ్నంతి . ద॒క్షి॒ణ॒త
 ఇత॑రాన్పా॒ప్మనః॑ సచంతే . అథ॒ య ఏ॑నం ప॒శ్చాదా॒యంత॑ముప॒ వదం॑తి .
 య ఏ॒వాస్య॑ ప॒శ్చాత్పా॒ప్మానః॑ . తాగ్స్తేఽప॑ఘ్నంతి . ప॒శ్చాదిత॑రాన్పా॒ప్మనః॑
 సచంతే . అథ॒ య ఏ॑నముత్తర॒త ఆ॒యంత॑ముప॒ వదం॑తి . య ఏ॒వాస్యో᳚త్తర॒తః
 పా॒ప్మానః॑ . తాగ్స్తేఽప॑ఘ్నంతి .. 2. 3. 9. 8..

42 ఉ॒త్త॒ర॒త ఇత॑రాన్పా॒ప్మనః॑ సచంతే . తస్మా॑దే॒వం వి॒ద్వాన్ . వీవ॑ నృత్యేత్
 . ప్రేవ॑ చలేత్ . వ్యస్యే॑వా॒క్ష్యౌ భా॑షేత . మం॒టయే॑దివ . క్రా॒థయే॑దివ .
 శృం॒గా॒యేతే॑వ . ఉ॒త మోప॑ వదేయుః . ఉ॒త మే॑ పా॒ప్మాన॒మప॑హన్యు॒రితి॑ . స
 యాం దిశꣳ॑ స॒నిమే॒ష్యంథ్స్యాత్ . య॒దా తాం దిశం॒ వాతో॑ వా॒యాత్ . అథ॒ ప్రవే॒యాత్ .
 ప్ర వా॑ ధావయేత్ . సా॒తమే॒వ ర॑ది॒తం వ్యూ॑ఢం గం॒ధమ॒భి ప్రచ్య॑వతే . ఆఽస్య॒
 తం జ॑నప॒దం పూర్వా॑ కీ॒ర్తిర్గ॑చ్ఛతి . దాన॑కామా అస్మై ప్ర॒జా భ॑వంతి . య ఏ॒వం
 వేద॑ .. 2. 3. 9. 9.. వేద॒ సంప॑వత ఆది॒త్యాత్ప॑వతే వా॒త్యా వా᳚త్యే॒ష పవ॑మాన ఏ॒వ
 ద॑క్షిణ॒త ఆ॒యంత॑ముప॒ వదం॑త్యుత్తర॒తః పా॒ప్మాన॒స్తాగ్స్తేఽప॑ఘ్నం॒తీత్య॒ష్టౌ
 చ॑ .. 9..

43 ప్ర॒జాప॑తిః॒ సోమ॒ꣳ॒ రాజా॑నమసృజత . తం త్రయో॒ వేదా॒ అన్వ॑సృజ్యంత . తాన్
 హస్తే॑ఽకురుత . అథ॒ హ సీతా॑ సావి॒త్రీ . సోమ॒ꣳ॒ రాజా॑నం చకమే . శ్ర॒ద్ధాము॒
 స చ॑కమే . సా హ॑ పి॒తరం॑ ప్ర॒జాప॑తి॒ముప॑ససార . తꣳ హో॑వాచ . నమ॑స్తే
 అస్తు భగవః . ఉప॑ త్వాఽయాని .. 2. 3. 10. 1..

44 ప్ర త్వా॑ పద్యే . సోమం॒ వై రాజా॑నం కామయే . శ్ర॒ద్ధాము॒ స కా॑మయత॒ ఇతి॑ . తస్యా॑
 ఉ॒ హ స్థా॑గ॒రమ॑లంకా॒రం క॑ల్పయి॒త్వా . దశ॑హోతారం పు॒రస్తా᳚ద్వ్యా॒ఖ్యాయ॑
 . చతు॑ర్హోతారం దక్షిణ॒తః . పంచ॑హోతారం ప॒శ్చాత్ . షడ్ఢో॑తారముత్తర॒తః .
 స॒ప్తహో॑తారము॒పరి॑ష్టాత్ . సం॒భా॒రైశ్చ॒ పత్ని॑భిశ్చ॒ ముఖే॑ఽలం॒కృత్య॑
 .. 2. 3. 10. 2..

45 ఆఽస్యార్ధం వ॑వ్రాజ . తాꣳ హో॒దీక్ష్యో॑వాచ . ఉప॒ మాఽఽవ॑ర్త॒స్వేతి॑ . తꣳ
 హో॑వాచ . భోగం॒ తు మ॒ ఆచ॑క్ష్వ . ఏ॒తన్మ॒ ఆచ॑క్ష్వ . యత్తే॑ పా॒ణావితి॑ .
 తస్యా॑ ఉ॒ హ త్రీన్, వేదా॒న్ప్రద॑దౌ . తస్మా॒దు హ॒ స్త్రియో॒ భోగ॒మైవ హా॑రయంతే .
 స యః కా॒మయే॑త ప్రి॒యః స్యా॒మితి॑ .. 2. 3. 10. 3..

46 యం వా॑ కా॒మయే॑త ప్రి॒యః స్యా॒దితి॑ . తస్మా॑ ఏ॒త2ꣳ స్థా॑గ॒రమ॑లంకా॒రం
 క॑ల్పయి॒త్వా . దశ॑హోతారం పు॒రస్తా᳚ద్వ్యా॒ఖ్యాయ॑ . చతు॑ర్హోతారం దక్షిణ॒తః .
 పంచ॑హోతారం ప॒శ్చాత్ . షడ్ఢో॑తారముత్తర॒తః . స॒ప్తహో॑తారము॒పరి॑ష్టాత్ .
 సం॒భా॒రైశ్చ॒ పత్ని॑భిశ్చ॒ ముఖే॑ఽలం॒కృత్య॑ . ఆఽస్యార్ధం వ్ర॑జేత్ .
 ప్రి॒యో హై॒వ భ॑వతి .. 2. 3. 10. 4.. అ॒యా॒న్య॒లం॒కృత్య॑ స్యా॒మితి॑ భవతి .. 10..

47 బ్రహ్మా᳚త్మ॒న్వద॑సృజత . తద॑కామయత . సమా॒త్మనా॑ పద్యే॒యేతి॑ .
 ఆత్మ॒న్నాత్మ॒న్నిత్యామం॑త్రయత . తస్మై॑ దశ॒మꣳ హూ॒తః ప్రత్య॑శృణోత్ . స
 దశ॑హూతోఽభవత్ . దశ॑హూతో హ॒ వై నామై॒షః . తం వా ఏ॒తం దశ॑హూత॒ꣳ॒
 సంతం᳚ . దశ॑హో॒తేత్యాచ॑క్షతే ప॒రోక్షే॑ణ . ప॒రోక్ష॑ప్రియా ఇవ॒ హి దే॒వాః ..

 2. 3. 11. 1..

48 ఆత్మ॒న్నాత్మ॒న్నిత్యామం॑త్రయత . తస్మై॑ సప్త॒మꣳ హూ॒తః ప్రత్య॑శృణోత్
 . స స॒ప్తహూ॑తోఽభవత్ . స॒ప్తహూ॑తో హ॒ వై నామై॒షః . తం వా ఏ॒తꣳ
 స॒ప్తహూ॑త॒ꣳ॒ సంతం᳚ . స॒ప్తహో॒తేత్యాచ॑క్షతే ప॒రోక్షే॑ణ . ప॒రోక్ష॑ప్రియా
 ఇవ॒ హి దే॒వాః . ఆత్మ॒న్నాత్మ॒న్నిత్యామం॑త్రయత . తస్మై॑ ష॒ష్ఠꣳ హూ॒తః
 ప్రత్య॑శృణోత్ . స షడ్ఢూ॑తోఽభవత్ .

49 షడ్ఢూ॑తో హ॒ వై నామై॒షః . తం వా ఏ॒తꣳ షడ్ఢూ॑త॒ꣳ॒ సంతం᳚
 . షడ్ఢో॒తేత్యాచ॑క్షతే ప॒రోక్షే॑ణ . ప॒రోక్ష॑ప్రియా ఇవ॒ హి దే॒వాః .
 ఆత్మ॒న్నాత్మ॒న్నిత్యామం॑త్రయత . తస్మై॑ పంచ॒మꣳ హూ॒తః ప్రత్య॑శృణోత్ . స
 పంచ॑హూతోఽభవత్ . పంచ॑హూతో హ॒ వై నామై॒షః . తం వా ఏ॒తం పంచ॑హూత॒ꣳ॒
 సంతం᳚ . పంచ॑హో॒తేత్యాచ॑క్షతే ప॒రోక్షే॑ణ .. 2. 3. 11. 3..

50 ప॒రోక్ష॑ప్రియా ఇవ॒ హి దే॒వాః . ఆత్మ॒న్నాత్మ॒న్నిత్యామం॑త్రయత . తస్మై॑
 చతు॒ర్థꣳ హూ॒తః ప్రత్య॑శృణోత్ . స చతు॑ర్హూతోఽభవత్ . చతు॑ర్హూతో హ॒ వై
 నామై॒షః . తం వా ఏ॒తం చతు॑ర్హూత॒ꣳ॒ సంతం᳚ . చతు॑ర్హో॒తేత్యాచ॑క్షతే
 ప॒రోక్షే॑ణ . ప॒రోక్ష॑ప్రియా ఇవ॒ హి దే॒వాః . తమ॑బ్రవీత్ . త్వం వై మే॒
 నేది॑ష్ఠꣳ హూ॒తః ప్రత్య॑శ్రౌషీః . త్వయై॑నానాఖ్యా॒తార॒ ఇతి॑ . తస్మా॒న్ను
 హై॑నా॒గ్॒శ్చతు॑ర్హోతార॒ ఇత్యాచ॑క్షతే . తస్మా᳚చ్ఛుశ్రూ॒షుః పు॒త్రాణా॒ꣳ॒
 హృద్య॑తమః . నేది॑ష్ఠో॒ హృద్య॑తమః . నేది॑ష్ఠో॒ బ్రహ్మ॑ణో భవతి . య
 ఏ॒వం వేద॑ .. 2. 3. 11. 4.. దే॒వాః షడ్ఢూ॑తోఽభవ॒త్పంచ॑హో॒తేత్యాచ॑క్షతే
 ప॒రోక్షే॑ణాశ్రౌషీః॒ షట్చ॑ .. 11..

 బ్ర॒హ్మ॒వా॒దినః॒ కిం దక్షి॑ణాం॒ యో వా అవి॑ద్వాం॒తస్య॒ వై బ్ర॑హ్మవా॒దినో॒
యద్దశ॑హోతారః ప్ర॒జాప॑తి॒ర్వ్య॑స్రం ప్ర॒జాప॑తిః॒ పురు॑షం ప్ర॒జాప॑తిరకామయత॒
స తపః॒ సో᳚ఽన్తర్వా᳚న్బ్రహ్మవా॒దినో॒ యో వా ఇ॒మం వి॒ద్యాత్ప్ర॒జాప॑తిః॒ సోమ॒ꣳ॒
రాజా॑నం॒ బ్రహ్మా᳚త్మ॒న్వదేకా॑దశ .. 11..

 బ్ర॒హ్మ॒వా॒దిన॒స్తస్య॒ వా అ॒గ్నేర్యద్వా ఇ॒దం కించ॑ ప్ర॒జాప॑తిరకామయత॒ య
ఏ॒వాస్య॑ దక్షిణ॒తః పం॑చా॒శత్ .. 50..

 బ్ర॒హ్మ॒వా॒దినో॒ య ఏ॒వం వేద॑ ..

ద్వితీయాష్టకే చతుర్థః ప్రపాఠకః 4

1 జుష్టో॒ దమూ॑నా॒ అతి॑థిర్దురో॒ణే . ఇ॒మం నో॑ య॒జ్ఞముప॑యాహి వి॒ద్వాన్ . విశ్వా॑
   అగ్నేఽభి॒యుజో॑ వి॒హత్య॑ . శ॒త్రూ॒య॒తామాభ॑రా॒ భోజ॑నాని . అగ్నే॒ శర్ధ॑
   మహ॒తే సౌభ॑గాయ . తవ॑ ద్యు॒మ్నాన్యు॑త్త॒మాని॑ సంతు . సం జా᳚స్ప॒త్యꣳ
   సు॒యమ॒మాకృ॑ణుష్వ . శ॒త్రూ॒య॒తామ॒భితి॑ష్ఠా॒ మహాꣳ॑సి . అగ్నే॒ యో
   నో॒ఽభితో॒ జనః॑ . వృకో॒ వారో॒ జిఘాꣳ॑సతి .. 2. 4. 1. 1..

2 తాగ్స్త్వం వృ॑త్రహంజహి . వస్వ॒స్మభ్య॒మాభ॑ర . అగ్నే॒ యో నో॑ఽభి॒దాస॑తి .
   స॒మా॒నో యశ్చ॒ నిష్ట్యః॑ . ఇ॒ధ్మస్యే॑వ ప్ర॒క్షాయ॑తః . మా తస్యోచ్ఛే॑షి॒
   కించ॒న . త్వమిం॑ద్రాభి॒భూర॑సి . దే॒వో విజ్ఞా॑తవీర్యః . వృ॒త్ర॒హా
   పు॑రు॒చేత॑నః . అప॒ ప్రాచ॑ ఇంద్ర॒ విశ్వాꣳ॑ అ॒మిత్రాన్॑ .. 2. 4. 1. 2..

3 అపాపా॑చో అభిభూతే నుదస్వ . అపోదీ॑చో॒ అప॑శూరాధ॒రాచ॑ ఊ॒రౌ . యథా॒ తవ॒
   శర్మ॒న్మదే॑మ . తమింద్రం॑ వాజయామసి . మ॒హే వృ॒త్రాయ॒ హంత॑వే . స వృషా॑
   వృష॒భో భు॑వత్ . యు॒జే రథం॑ గ॒వేష॑ణ॒ꣳ॒ హరి॑భ్యాం . ఉప॒ బ్రహ్మా॑ణి
   జుజుషా॒ణమ॑స్థుః . విబా॑ధిష్టా॒స్య రోద॑సీ మహి॒త్వా . ఇంద్రో॑ వృ॒త్రాణ్య॑ప్ర॒తీ
   జ॑ఘ॒న్వాన్ .. 2. 4. 1. 3..

4 హ॒వ్య॒వాహ॑మభిమాతి॒షాహం᳚ . ర॒క్షో॒హణం॒ పృత॑నాసు జి॒ష్ణుం .
   జ్యోతి॑ష్మంతం॒ దీద్య॑తం॒ పురం॑ధిం . అ॒గ్ని2ꣳ స్వి॑ష్ట॒కృత॒మాహు॑వేమ .
   స్వి॑ష్టమగ్నే అ॒భి తత్పృ॑ణాహి . విశ్వా॑ దేవ॒ పృత॑నా అ॒భిష్య . ఉ॒రుం నః॒
   పంథాం᳚ ప్రది॒శన్విభా॑హి . జ్యోతి॑ష్మద్ధేహ్య॒జరం॑ న॒ ఆయుః॑ . త్వామ॑గ్నే
   హ॒విష్మం॑తః . దే॒వం మర్తా॑స ఈడతే .. 2. 4. 1. 4..

5 మన్యే᳚ త్వా జా॒తవే॑దసం . స హ॒వ్యా వ॑క్ష్యాను॒షక్ . విశ్వా॑ని నో దు॒ర్గహా॑
   జాతవేదః . సింధుం॒ న నా॒వా దు॑రి॒తాఽతి॑ పర్షి . అగ్నే॑ అత్రి॒వన్మన॑సా గృణా॒నః .
   అ॒స్మాకం॑ బోధ్యవి॒తా త॒నూనాం᳚ . పూ॒షా గా అన్వే॑తు నః . పూ॒షా ర॑క్ష॒త్వర్వ॑తః
   . పూ॒షా వాజꣳ॑ సనోతు నః . పూ॒షేమా ఆశా॒ అను॑వేద॒ సర్వాః᳚ .. 2. 4. 1. 5..

6 సో అ॒స్మాꣳ అభ॑యతమేన నేషత్ . స్వ॒స్తి॒దా అఘృ॑ణిః॒ సర్వ॑వీరః .
   అప్ర॑యుచ్ఛన్పు॒ర ఏ॑తు॒ ప్రజా॒నన్ . త్వమ॑గ్నే స॒ప్రథా॑ అసి . జుష్టో॒
   హోతా॒ వరే᳚ణ్యః . త్వయా॑ య॒జ్ఞం విత॑న్వతే . అ॒గ్నీ రక్షాꣳ॑సి సేధతి
   . శు॒క్రశో॑చి॒రమ॑ర్త్యః . శుచిః॑ పావ॒క ఈడ్యః॑ . అగ్నే॒ రక్షా॑ ణో॒
   అꣳహ॑సః .. 2. 4. 1. 6..

7 ప్రతి॑ష్మ దేవ॒ రీష॑తః . తపి॑ష్ఠైర॒జరో॑ దహ . అగ్నే॒ హꣳసి॒ న్య॑త్రిణం᳚ .
   దీద్య॒న్మర్త్యే॒ష్వా . స్వే క్షయే॑ శుచివ్రత . ఆ వా॑త వాహి భేష॒జం . వి వా॑త వాహి॒
   యద్రపః॑ . త్వꣳ హి వి॒శ్వభే॑షజః . దే॒వానాం᳚ దూ॒త ఈయ॑సే . ద్వావి॒మౌ వాతౌ॑
   వాతః .. 2. 4. 1. 7..

8 ఆ సింధో॒రా ప॑రా॒వతః॑ . దక్షం॑ మే అ॒న్య ఆ॒వాతు॑ . పరా॒ఽన్యో వా॑తు॒ యద్రపః॑
   . యద॒దో వా॑త తే గృ॒హే . అ॒మృత॑స్య ని॒ధిర్హి॒తః . తతో॑ నో దేహి జీ॒వసే᳚
   . తతో॑ నో ధేహి భేష॒జం . తతో॑ నో॒ మహ॒ ఆవ॑హ . వాత॒ ఆవా॑తు భేష॒జం .
   శం॒భూర్మ॑యో॒భూర్నో॑ హృ॒దే .. 2. 4. 1. 8..

9 ప్ర ణ॒ ఆయూꣳ॑షి తారిషత్ . త్వమ॑గ్నే అ॒యాఽసి॑ . అ॒యా సన్మన॑సా హి॒తః .
   అ॒యా సన్ హ॒వ్యమూ॑హిషే . అ॒యా నో॑ ధేహి భేష॒జం . ఇ॒ష్టో అ॒గ్నిరాహు॑తః .
   స్వాహా॑కృతః పిపర్తు నః . స్వ॒గా దే॒వేభ్య॑ ఇ॒దం నమః॑ . కామో॑ భూ॒తస్య॒
   భవ్య॑స్య . స॒మ్రాడేకో॒ విరా॑జతి .. 2. 4. 1. 9..

10 స ఇ॒దం ప్రతి॑పప్రథే . ఋ॒తూనుథ్సృ॑జతే వ॒శీ . కామ॒స్తదగ్రే॒
   సమ॑వర్త॒తాధి॑ . మన॑సో॒ రేతః॑ ప్రథ॒మం యదాసీ᳚త్ . స॒తో
   బంధు॒మస॑తి॒ నిర॑విందన్ . హృ॒ది ప్ర॒తీష్యా॑ క॒వయో॑ మనీ॒షా . త్వయా॑
   మన్యో స॒రథ॑మారు॒జంతః॑ . హర్ష॑మాణాసో ధృష॒తా మ॑రుత్వః . తి॒గ్మేష॑వ॒
   ఆయు॑ధా స॒ꣳ॒శిశా॑నాః . ఉప॒ప్రయం॑తి॒ నరో॑ అ॒గ్నిరూ॑పాః .. 2. 4. 1. 10..

11 మ॒న్యుర్భగో॑ మ॒న్యురే॒వాస॑ దే॒వః . మ॒న్యుర్హోతా॒ వరు॑ణో వి॒శ్వవే॑దాః .
 మ॒న్యుం విశ॑ ఈడతే దేవ॒యంతీః᳚ . పా॒హి నో॑ మన్యో॒ తప॑సా॒ శ్రమే॑ణ . త్వమ॑గ్నే
 వ్రత॒భృచ్ఛుచిః॑ . దే॒వాꣳ ఆసా॑దయా ఇ॒హ . అగ్నే॑ హ॒వ్యాయ॒ వోఢ॑వే .
 వ్ర॒తా ను బిభ్ర॑ద్వ్రత॒పా అదా᳚భ్యః . యజా॑నో దే॒వాꣳ అ॒జరః॑ సు॒వీరః॑
 . దధ॒ద్రత్నా॑ని సువిదా॒నో అ॑గ్నే . గో॒పా॒య నో॑ జీ॒వసే॑ జాతవేదః .. 2. 4. 1. 11.. జిఘాꣳ॑సత్య॒మిత్రాం᳚జఘ॒న్వానీ॑డతే॒ సర్వా॒ అꣳహ॑సో వాతో హృ॒దే
 రా॑జత్య॒గ్నిరూ॑పాః సువిదా॒నో అ॑గ్న॒ ఏకం॑ చ .. 1..

12 చక్షు॑షో హేతే॒ మన॑సో హేతే . వాచో॑ హేతే॒ బ్రహ్మ॑ణో హేతే . యో
 మా॑ఽఘా॒యుర॑భి॒దాస॑తి . తమ॑గ్నే మే॒న్యాఽమే॒నిం కృ॑ణు . యో మా॒ చక్షు॑షా॒
 యో మన॑సా . యో వా॒చా బ్రహ్మ॑ణాఽఘా॒యుర॑భి॒దాస॑తి . తయా᳚ఽగ్నే॒ త్వం మే॒న్యా .
 అ॒ముమ॑మే॒నిం కృ॑ణు . యత్కించా॒సౌ మన॑సా॒ యచ్చ॑ వా॒చా . య॒జ్ఞైర్జు॒హోతి॒
 యజు॑షా హ॒విర్భిః॑ .. 2. 4. 2. 1..

13 తన్మృ॒త్యుర్నిరృ॑త్యా సంవిదా॒నః . పు॒రా ది॒ష్టాదాహు॑తీరస్య హంతు . యా॒తు॒ధానా॒
 నిరృ॑తి॒రాదు॒ రక్షః॑ . తే అ॑స్య ఘ్నం॒త్వనృ॑తేన స॒త్యం . ఇంద్రే॑షితా॒
 ఆజ్య॑మస్య మథ్నంతు . మా తథ్సమృ॑ద్ధి॒ యద॒సౌ క॒రోతి॑ . హన్మి॑ తే॒ఽహం
 కృ॒తꣳ హ॒విః . యో మే॑ ఘో॒రమచీ॑కృతః . అపాం᳚చౌ త ఉ॒భౌ బా॒హూ .
 అప॑నహ్యామ్యా॒స్యం᳚ .. 2. 4. 2. 2..

14 అప॑నహ్యామి తే బా॒హూ . అప॑నహ్యామ్యా॒స్యం᳚ . అ॒గ్నేర్దే॒వస్య॒ బ్రహ్మ॑ణా . సర్వం॑
 తేఽవధిషం కృ॒తం . పు॒రాఽముష్య॑ వషట్కా॒రాత్ . య॒జ్ఞం దే॒వేషు॑ నస్కృధి .
 స్వి॑ష్టమ॒స్మాకం॑ భూయాత్ . మాఽస్మాన్ప్రాప॒న్నరా॑తయః . అంతి॑ దూ॒రే స॒తో అ॑గ్నే .
 భ్రాతృ॑వ్యస్యాభి॒దాస॑తః .. 2. 4. 2. 3..

15 వ॒ష॒ట్కా॒రేణ॒ వజ్రే॑ణ . కృ॒త్యాꣳ హ॑న్మి కృ॒తామ॒హం . యో మా॒ నక్తం॒
 దివా॑ సా॒యం . ప్రా॒తశ్చాహ్నో॑ ని॒పీయ॑తి . అ॒ద్యా తమిం॑ద్ర॒ వజ్రే॑ణ . భ్రాతృ॑వ్యం
 పాదయామసి . ఇంద్ర॑స్య గృ॒హో॑ఽసి॒ తం త్వా᳚ . ప్రప॑ద్యే॒ సగుః॒ సాశ్వః॑ . స॒హ
 యన్మే॒ అస్తి॒ తేన॑ . ఈడే॑ అ॒గ్నిం వి॑ప॒శ్చితం᳚ .. 2. 4. 2. 4..

16 గి॒రా య॒జ్ఞస్య॒ సాధ॑నం . శ్రు॒ష్టీ॒వానం॑ ధి॒తావా॑నం . అగ్నే॑ శ॒కేమ॑
 తే వ॒యం . యమం॑ దే॒వస్య॑ వా॒జినః॑ . అతి॒ ద్వేషాꣳ॑సి తరేమ . అవ॑తం మా॒
 సమ॑నసౌ॒ సమో॑కసౌ . సచే॑తసౌ॒ సరే॑తసౌ . ఉ॒భౌ మామ॑వతం జాతవేదసౌ .
 శి॒వౌ భ॑వతమ॒ద్య నః॑ . స్వ॒యం కృ॑ణ్వా॒నః సు॒గమప్ర॑యావం .. 2. 4. 2. 5..

17 తి॒గ్మశృం॑గో వృష॒భః శోశు॑చానః . ప్ర॒త్నꣳ
 స॒ధస్థ॒మను॒పశ్య॑మానః . ఆ తంతు॑మ॒గ్నిర్ది॒వ్యం త॑తాన . త్వం న॒స్తంతు॑రు॒త
 సేతు॑రగ్నే . త్వం పంథా॑ భవసి దేవ॒యానః॑ . త్వయా᳚ఽగ్నే పృ॒ష్ఠం వ॒యమారు॑హేమ .
 అథా॑ దే॒వైః స॑ధ॒మాదం॑ మదేమ . ఉదు॑త్త॒మం ము॑ముగ్ధి నః . వి పాశం॑ మధ్య॒మం
 చృ॑త . అవా॑ధ॒మాని॑ జీ॒వసే᳚ ..

18 వ॒యꣳ సో॑మ వ్ర॒తే తవ॑ . మన॑స్త॒నూషు॒ బిభ్ర॑తః . ప్ర॒జావం॑తో
 అశీమహి . ఇం॒ద్రా॒ణీ దే॒వీ సు॒భగా॑ సు॒పత్నీ᳚ . ఉదꣳశే॑న పతి॒విద్యే॑ జిగాయ .
 త్రి॒ꣳ॒శద॑స్యా జ॒ఘనం॒ యోజ॑నాని . ఉ॒పస్థ॒ ఇంద్ర॒గ్గ్॒ స్థవి॑రం బిభర్తి .
 సేనా॑ హ॒ నామ॑ పృథి॒వీ ధ॑నంజ॒యా . వి॒శ్వవ్య॑చా॒ అది॑తిః॒ సూర్య॑త్వక్ .
 ఇం॒ద్రా॒ణీ దే॒వీ ప్రా॒సహా॒ దదా॑నా .. 2. 4. 2. 7..

19 సా నో॑ దే॒వీ సు॒హవా॒ శర్మ॑ యచ్ఛతు . ఆ త్వా॑ఽహార్షమం॒తర॑భూః
 . ధ్రు॒వస్తి॒ష్ఠావి॑చాచలిః . విశ॑స్త్వా॒ సర్వా॑ వాంఛంతు . మా
 త్వద్రా॒ష్ట్రమధి॑భ్రశత్ . ధ్రు॒వా ద్యౌర్ధ్రు॒వా పృ॑థి॒వీ . ధ్రు॒వం విశ్వ॑మి॒దం
 జగ॑త్ . ధ్రు॒వా హ॒ పర్వ॑తా ఇ॒మే . ధ్రు॒వో రాజా॑ వి॒శామ॒యం . ఇ॒హైవైధి॒
 మా వ్య॑థిష్ఠాః .. 2. 4. 2. 8..

20 పర్వ॑త ఇ॒వావి॑చాచలిః . ఇంద్ర॑ ఇవే॒హ ధ్రు॒వస్తి॑ష్ఠ . ఇ॒హ రా॒ష్ట్రము॑
 ధారయ . అ॒భితి॑ష్ఠ పృతన్య॒తః . అధ॑రే సంతు॒ శత్ర॑వః . ఇంద్ర॑ ఇవ
 వృత్ర॒హా తి॑ష్ఠ . అ॒పః, క్షేత్రా॑ణి సం॒జయన్॑ . ఇంద్ర॑ ఏణమదీధరత్ . ధ్రు॒వం
 ధ్రు॒వేణ॑ హ॒విషా᳚ . తస్మై॑ దే॒వా అధి॑బ్రవన్ . అ॒యం చ॒ బ్రహ్మ॑ణ॒స్పతిః॑
 .. హ॒విర్భి॑రా॒స్య॑మభి॒ దాస॑తో విప॒శ్చిత॒మప్ర॑యావం జీ॒వసే॒ దదా॑నా
 వ్యథిష్ఠా బ్రవ॒న్నేకం॑ చ .. 2. 4. 2. 2..

21 జుష్టీ॑ నరో॒ బ్రహ్మ॑ణా వః పితృ॒ణాం . అక్ష॑మవ్యయం॒ న కిలా॑ రిషాథ
 . యచ్ఛక్వ॑రీషు బృహ॒తా రవే॑ణ . ఇంద్రే॒ శుష్మ॒మద॑ధాథా వసిష్ఠాః .
 పా॒వ॒కా నః॒ సర॑స్వతీ . వాజే॑భిర్వా॒జినీ॑వతీ . య॒జ్ఞం వ॑ష్టు ధి॒యా వ॑సుః
 . సర॑స్వత్య॒భి నో॑ నేషి॒ వస్యః॑ . మా ప॑స్ఫరీః॒ పయ॑సా॒ మా న॒ ఆధ॑క్ .
 జు॒షస్వ॑ నః స॒ఖ్యా॑ వే॒శ్యా॑ చ .. 2. 4. 3. 1..

22 మా త్వత్క్షేత్రా॒ణ్యర॑ణాని గన్మ . వృం॒జే హ॒విర్నమ॑సా బ॒ర్॒హిర॒గ్నౌ .
 అయా॑మి॒ స్రుగ్ఘృ॒తవ॑తీ సువృ॒క్తిః . అమ్య॑క్షి॒ సద్మ॒ సద॑నే పృథి॒వ్యాః .
 అశ్రా॑యి య॒జ్ఞః సూర్యే॒ న చక్షుః॑ . ఇ॒హార్వాంచ॒మతి॑హ్వయే . ఇంద్రం॒ జైత్రా॑య॒
 జేత॑వే . అ॒స్మాక॑మస్తు॒ కేవ॑లః . అ॒ర్వాంచ॒మింద్ర॑మ॒ముతో॑ హవామహే . యో
 గో॒జిద్ధ॑న॒జిద॑శ్వ॒జిద్యః .. 2. 4. 3. 2..

23 ఇ॒మం నో॑ య॒జ్ఞం వి॑హ॒వే జు॑షస్వ . అ॒స్య కు॑ర్మో హరివో మే॒దినం॑ త్వా .
 అసం॑మృష్టో జాయసే మాతృ॒వోః శుచిః॑ . మం॒ద్రః క॒విరుద॑తిష్ఠో॒ వివ॑స్వతః .
 ఘృ॒తేన॑ త్వాఽవర్ధయన్నగ్న ఆహుత . ధూ॒మస్తే॑ కే॒తుర॑భవద్ది॒వి శ్రి॒తః .
 అ॒గ్నిరగ్రే᳚ ప్రథ॒మో దే॒వతా॑నాం . సంయా॑తానాముత్త॒మో విష్ణు॑రాసీత్ . యజ॑మానాయ
 పరి॒గృహ్య॑ దే॒వాన్ . దీ॒క్షయే॒దꣳ హ॒విరాగ॑చ్ఛతం నః .. 2. 4. 3. 3..

24 అ॒గ్నిశ్చ॑ విష్ణో॒ తప॑ ఉత్త॒మం మ॒హః . దీ॒క్షా॒పా॒లేభ్యో॒ వన॑త॒ꣳ॒
 హి శ॑క్రా . విశ్వై᳚ర్దే॒వైర్య॒జ్ఞియైః᳚ సంవిదా॒నౌ . దీ॒క్షామ॒స్మై యజ॑మానాయ
 ధత్తం . ప్ర తద్విష్ణుః॑ స్తవతే వీ॒ర్యా॑య . మృ॒గో న భీ॒మః కు॑చ॒రో గి॑రి॒ష్ఠాః
 . యస్యో॒రుషు॑ త్రి॒షు వి॒క్రమ॑ణేషు . అధి॑క్షి॒యంతి॒ భువ॑నాని॒ విశ్వా᳚ .
 నూ మర్తో॑ దయతే సని॒ష్యన్, యః . విష్ణ॑వ ఉరుగా॒యాయ॒ దాశ॑త్ .. 2. 4. 3. 4..

25 ప్ర యః స॒త్రాచా॒ మన॑సా॒ యజా॑తై . ఏ॒తావం॑తం॒ నర్య॑మా॒వివా॑సాత్ .
 విచ॑క్రమే పృథి॒వీమే॒ష ఏ॒తాం . క్షేత్రా॑య॒ విష్ణు॒ర్మను॑షే దశ॒స్యన్ .
 ధ్రు॒వాసో॑ అస్య కీ॒రయో॒ జనా॑సః . ఉ॒రు॒క్షి॒తిꣳ సు॒జని॑మాచకార . త్రిర్దే॒వః
 పృ॑థి॒వీమే॒ష ఏ॒తాం . విచ॑క్రమే శ॒తర్చ॑సం మహి॒త్వా . ప్ర విష్ణు॑రస్తు
 త॒వస॒స్తవీ॑యాన్ . త్వే॒ష2ꣳ హ్య॑స్య॒ స్థవి॑రస్య॒ నామ॑ .. 2. 4. 3. 5..

26 హోతా॑రం చి॒త్రర॑థమధ్వ॒రస్య॑ . య॒జ్ఞస్య॑ యజ్ఞస్య కే॒తుꣳ
 రుశం॑తం . ప్రత్య॑ర్ధిం దే॒వస్య॑ దేవస్య మ॒హ్నా . శ్రి॒యా త్వ॑గ్నిమతి॑థిం॒
 జనా॑నాం . ఆ నో॒ విశ్వా॑భిరూ॒తిభిః॑ స॒జోషాః᳚ . బ్రహ్మ॑ జుషా॒ణో హ॑ర్యశ్వ యాహి .
 వరీ॑వృజ॒థ్స్థవి॑రేభిః సుశిప్ర . అ॒స్మే దధ॒ద్వృష॑ణ॒ꣳ॒ శుష్మ॑మింద్ర .
 ఇంద్రః॑ సువ॒ర్॒షా జ॒నయ॒న్నహా॑ని . జి॒గాయో॒శిగ్భిః॒ పృత॑నా అభి॒శ్రీః .. 2. 4. 3. 6..

27 ప్రారో॑చయ॒న్మన॑వే కే॒తుమహ్నాం᳚ . అవిం॑ద॒జ్జ్యోతి॑ర్బృహ॒తే రణా॑య .
 అశ్వి॑నా॒వవ॑సే॒ నిహ్వ॑యే వాం . ఆ నూ॒నం యా॑తꣳ సుకృ॒తాయ॑ విప్రా .
 ప్రా॒త॒ర్యు॒క్తేన॑ సు॒వృతా॒ రథే॑న . ఉ॒పాగ॑చ్ఛత॒మవ॒సాఽఽగ॑తం నః .
 అ॒వి॒ష్టం ధీ॒ష్వశ్వి॑నా న ఆ॒సు . ప్ర॒జావ॒ద్రేతో॒ అహ్ర॑యం నో అస్తు . ఆవాం᳚ తో॒కే
 తన॑యే॒ తూతు॑జానాః . సు॒రత్నా॑సో దే॒వవీ॑తిం గమేమ .. 2. 4. 3. 7..

28 త్వꣳ సో॑మ॒ క్రతు॑భిః సు॒క్రతు॑ర్భూః . త్వం దక్షైః᳚ సు॒దక్షో॑ వి॒శ్వవే॑దాః
 . త్వం వృషా॑ వృష॒త్వేభి॑ర్మహి॒త్వా . ద్యు॒మ్నేభి॑ర్ద్యు॒మ్న్య॑భవో నృ॒చక్షాః᳚ .
 అషా॑ఢం యు॒థ్సు పృత॑నాసు॒ పప్రిం᳚ . సు॒వ॒ర్॒షామ॒ప్స్వాం వృ॒జన॑స్య గో॒పాం .
 భ॒రే॒షు॒జాꣳ సు॑క్షి॒తిꣳ సు॒శ్రవ॑సం . జయం॑తం॒ త్వామను॑ మదేమ సోమ .
 భవా॑ మి॒త్రో న శేవ్యో॑ ఘృ॒తాసు॑తిః . విభూ॑తద్యుమ్న ఏవ॒యా ఉ॑ స॒ప్రథాః᳚ ..

 2. 4. 3. 8..

29 అధా॑ తే విష్ణో వి॒దుషా॑చి॒దృధ్యః॑ . స్తోమో॑ య॒జ్ఞస్య॒ రాధ్యో॑ హ॒విష్మ॑తః
 . యః పూ॒ర్వ్యాయ॑ వే॒ధసే॒ నవీ॑యసే . సు॒మజ్జా॑నయే॒ విష్ణ॑వే॒ దదా॑శతి . యో
 జా॒తమ॒స్య మ॑హ॒తో మ॒హి బ్రవా᳚త్ . సేదుః॒ శ్రవో॑భిర్యు॒జ్యం॑చిద॒భ్య॑సత్ .
 తము॑ స్తోతారః పూ॒ర్వ్యం యథా॑ వి॒ద ఋ॒తస్య॑ . గర్భꣳ॑ హ॒విషా॑ పిపర్తన .
 ఆఽస్య॑ జా॒నంతో॒ నామ॑ చిద్వివక్తన . బృ॒హత్తే॑ విష్ణో సుమ॒తిం భ॑జామహే .. 2. 4. 3. 9..

30 ఇ॒మా ధా॒నా ఘృ॑త॒స్నువః॑ . హరీ॑ ఇ॒హోప॑వక్షతః . ఇంద్రꣳ॑ సు॒ఖత॑మే॒
 రథే᳚ . ఏ॒ష బ్ర॒హ్మా ప్ర తే॑ మ॒హే . వి॒దథే॑ శꣳసిష॒ꣳ॒ హరీ᳚ . య
 ఋ॒త్వియః॒ ప్ర తే॑ వన్వే . వ॒నుషో॑ హర్య॒తం మదం᳚ . ఇంద్రో॒ నామ॑ ఘృ॒తం న
 యః . హరి॑భి॒శ్చారు॒ సేచ॑తే . శ్రు॒తో గ॒ణ ఆ త్వా॑ విశంతు .. 2. 4. 3. 10..

31 హరి॑వర్పసం॒ గిరః॑ . ఆ చ॑ర్షణి॒ప్రా వృ॑ష॒భో జనా॑నాం . రాజా॑
 కృష్టీ॒నాం పు॑రుహూ॒త ఇంద్రః॑ . స్తు॒తః శ్ర॑వ॒స్యన్నవ॒సోప॑మ॒ద్రిక్ . యు॒క్త్వా
 హరీ॒ వృష॒ణాఽఽయా᳚హ్య॒ర్వాఙ్ . ప్ర యథ్సింధ॑వః ప్రస॒వం యదాయన్॑ . ఆపః॑
 సము॒ద్రꣳ ర॒థ్యే॑వ జగ్ముః . అత॑శ్చి॒దింద్రః॒ సద॑సో॒ వరీ॑యాన్ . యదీ॒ꣳ॒
 సోమః॑ పృ॒ణతి॑ దు॒గ్ధో అ॒ꣳ॒శుః . హ్వయా॑మసి॒ త్వేంద్ర॑ యా॒హ్య॑ర్వాఙ్ .. 2. 4. 3. 11..

32 అరం॑ తే॒ సోమ॑స్త॒నువే॑ భవాతి . శత॑క్రతో మా॒దయ॑స్వా సు॒తేషు॑ .
 ప్రాస్మాꣳ అ॑వ॒ పృత॑నాసు॒ ప్ర యు॒థ్సు . ఇంద్రా॑య॒ సోమాః᳚ ప్ర॒దివో॒ విదా॑నాః .
 ఋ॒భుర్యేభి॒ర్వృష॑పర్వా॒ విహా॑యాః . ప్ర॒య॒మ్యమా॑ణా॒న్ప్రతి॒ షూ గృ॑భాయ .
 ఇంద్ర॒ పిబ॒ వృష॑ధూతస్య॒ వృష్ణః॑ . అహే॑డమాన॒ ఉప॑యాహి య॒జ్ఞం . తుభ్యం॑
 పవంత॒ ఇంద॑వః సు॒తాసః॑ . గావో॒ న వ॑జ్రింథ్స్వ॒మోకో॒ అచ్ఛ॑ .. 2. 4. 3. 12..

33 ఇంద్రాగ॑హి ప్రథ॒మో య॒జ్ఞియా॑నాం . యా తే॑ కా॒కుథ్సుకృ॑తా॒ యా వరి॑ష్ఠా .
 యయా॒ శశ్వ॒త్పిబ॑సి॒ మధ్వ॑ ఊ॒ర్మిం . తయా॑ పాహి॒ ప్ర తే॑ అధ్వ॒ర్యుర॑స్థాత్ .
 సం తే॒ వజ్రో॑ వర్తతామింద్ర గ॒వ్యుః . ప్రా॒త॒ర్యుజా॒ విబో॑ధయ . అశ్వి॑నా॒ వేహ
 గ॑చ్ఛతం . అ॒స్య సోమ॑స్య పీ॒తయే᳚ . ప్రా॒త॒ర్యావా॑ణా ప్రథ॒మా య॑జధ్వం . పు॒రా
 గృధ్రా॒దర॑రుషః పిబాథః . ప్రా॒తర్హి య॒జ్ఞమ॒శ్వినా॒ దధా॑తే . ప్రశꣳ॑సంతి
 క॒వయః॑ పూర్వ॒భాజః॑ . ప్రా॒తర్య॑జధ్వమ॒శ్వినా॑ హినోత . న సా॒యమ॑స్తి దేవ॒యా
 అజు॑ష్టం . ఉ॒తాన్యో అ॒స్మద్య॑జతే॒ విచా॑యః . పూర్వః॑ పూర్వో॒ యజ॑మానో॒ వనీ॑యాన్ ..

 2. 4. 3. 13.. చా॒శ్వ॒జిద్యో గ॑చ్ఛతం నో॒ దాశ॒న్నామా॑భి॒శ్రీర్గ॑మేమ స॒ప్రథా॑
 భజామహే విశంతు యా॒హ్య॑ర్వాఙచ్ఛ॑ పిబాథః॒ షట్చ॑ .. 3..

34 న॒క్తం॒ జా॒తాఽస్యో॑షధే . రామే॒ కృష్ణే॒ అసి॑క్ని చ . ఇ॒దꣳ ర॑జని రజయ
 . కి॒లాసం॑ పలి॒తం చ॒ యత్ . కి॒లాసం॑ చ పలి॒తం చ॑ . నిరి॒తో నా॑శయా॒
 పృష॑త్ . ఆ నః॒ స్వో అ॑శ్ఞుతాం॒ వర్ణః॑ . పరా᳚ శ్వే॒తాని॑ పాతయ . అసి॑తం తే
 ని॒లయ॑నం . ఆ॒స్థాన॒మసి॑తం॒ తవ॑ .. 2. 4. 4. 1..

35 అసి॑క్నియస్యోషధే . నిరి॒తో నా॑శయా॒ పృష॑త్ . అ॒స్థి॒జస్య॑ కి॒లాస॑స్య .
 త॒నూ॒జస్య॑ చ॒ యత్త్వ॒చి . కృ॒త్యయా॑ కృ॒తస్య॒ బ్రహ్మ॑ణా . లక్ష్మ॑
 శ్వే॒తమ॑నీనశం . సరూ॑పా॒ నామ॑ తే మా॒తా . సరూ॑పో॒ నామ॑ తే పి॒తా .
 సరూ॑పాఽస్యోషధే॒ సా . సరూ॑పమి॒దం కృ॑ధి .. 2. 4. 4. 2..

36 శు॒నꣳ హు॑వేమ మ॒ఘవా॑న॒మింద్రం᳚ . అ॒స్మిన్భరే॒ నృత॑మం॒ వాజ॑సాతౌ .
 శృ॒ణ్వంత॑ము॒గ్రమూ॒తయే॑ స॒మథ్సు॑ . ఘ్నంతం॑ వృ॒త్రాణి॑ సం॒జితం॒ ధనా॑నాం
 . ధూ॒ను॒థ ద్యాం పర్వ॑తాందా॒శుషే॒ వసు॑ . ని వో॒ వనా॑ జిహతే॒ యామ॑నో భి॒యా .
 కో॒పయ॑థ పృథి॒వీం పృ॑శ్నిమాతరః . యు॒ధే యదు॑గ్రాః॒ పృష॑తీ॒రయు॑గ్ధ్వం .
 ప్రవే॑పయంతి॒ పర్వ॑తాన్ . వివిం॑చంతి॒ వన॒స్పతీన్॑ .. 2. 4. 4. 3..

37 ప్రోఽవా॑రత మరుతో దు॒ర్మదా॑ ఇవ . దేవా॑సః॒ సర్వ॑యా వి॒శా . పు॒రు॒త్రా
 హి స॒దృఙ్ఙసి॑ . విశో॒ విశ్వా॒ అను॑ ప్ర॒భు . స॒మథ్సు॑ త్వా హవామహే .
 స॒మథ్స్వ॒గ్నిమవ॑సే . వా॒జ॒యంతో॑ హవామహే . వాజే॑షు చి॒త్రరా॑ధసం .
 సంగ॑చ్ఛధ్వ॒ꣳ॒ సంవ॑దధ్వం . సం వో॒ మనాꣳ॑సి జానతాం .. 2. 4. 4. 4..

38 దే॒వా భా॒గం యథా॒ పూర్వే᳚ . సం॒జా॒నా॒నా ఉ॒పాస॑త . స॒మా॒నో మంత్రః॒
 సమి॑తిః సమా॒నీ . స॒మా॒నం మనః॑ స॒హ చి॒త్తమే॑షాం . స॒మా॒నం కేతో॑ అ॒భి
 సꣳర॑భధ్వం . సం॒జ్ఞానే॑న వో హ॒విషా॑ యజామః . స॒మా॒నీ వ॒ ఆకూ॑తిః .
 స॒మా॒నా హృద॑యాని వః . స॒మా॒నమ॑స్తు వో॒ మనః॑ . యథా॑ వః॒ సుస॒హాస॑తి ..

 2. 4. 4. 5..

39 సం॒జ్ఞానం॑ నః॒ స్వైః . సం॒జ్ఞాన॒మర॑ణైః . సం॒జ్ఞాన॑మశ్వినా యు॒వం .
 ఇ॒హాస్మాసు॒ నియ॑చ్ఛతం . సం॒జ్ఞానం॑ మే॒ బృహ॒స్పతిః॑ . సం॒జ్ఞానꣳ॑
 సవి॒తా క॑రత్ . సం॒జ్ఞాన॑మశ్వినా యు॒వం . ఇ॒హ మహ్యం॒ నియ॑చ్ఛతం . ఉప॑
 చ్ఛా॒యామి॑వ॒ ఘృణేః᳚ . అగ॑న్మ॒ శర్మ॑ తే వ॒యం .. 2. 4. 4. 6..

40 అగ్నే॒ హిర॑ణ్యసందృశః . అద॑బ్ధేభిః సవితః పా॒యుభి॒ష్ట్వం . శి॒వేభి॑ర॒ద్య
 పరి॑పాహి నో॒ గయం᳚ . హిర॑ణ్యజిహ్వః సువి॒తాయ॒ నవ్య॑సే . రక్షా॒ మాకి॑ర్నో
 అ॒ఘశꣳ॑స ఈశత . మదే॑ మదే॒ హి నో॑ ద॒దుః . యూ॒థా గవా॑మృజు॒క్రతుః॑ .
 సంగృ॑భాయ పు॒రూశ॒తా . ఉ॒భ॒యా హ॒స్త్యా వసు॑ . శి॒శీ॒హి రా॒య ఆభ॑ర ..

 2. 4. 4. 7..

41 శిప్రి॑న్వాజానాం పతే . శచీ॑వ॒స్తవ॑ ద॒ꣳ॒సనా᳚ . ఆ తూ న॑ ఇంద్ర భాజయ
 . గోష్వశ్వే॑షు శు॒భ్రుషు॑ . స॒హస్రే॑షు తువీమఘ . యద్దే॑వా దేవ॒ హేడ॑నం .
 దేవా॑సశ్చకృ॒మా వ॒యం . ఆది॑త్యా॒స్తస్మా᳚న్మా యూ॒యం . ఋ॒తస్య॒ర్తేన॑ ముంచత .
 ఋ॒తస్య॒ర్తేనా॑దిత్యాః .. 2. 4. 4. 8..

42 యజ॑త్రా ముం॒చతే॒హ మా᳚ . య॒జ్ఞైర్వో॑ యజ్ఞవాహసః . ఆ॒శిక్షం॑తో॒ న శే॑కిమ
 . మేద॑స్వతా॒ యజ॑మానాః . స్రు॒చాఽఽజ్యే॑న॒ జుహ్వ॑తః . అ॒కా॒మా వో॑ విశ్వే దేవాః
 . శిక్షం॑తో॒ నోప॑శేకిమ . యది॒ దివా॒ యది॒ నక్తం᳚ . ఏన॑ ఏన॒స్యోఽక॑రత్ .
 భూ॒తం మా॒ తస్మా॒ద్భవ్యం॑ చ .. 2. 4. 4. 9..

43 ద్రు॒ప॒దాది॑వ ముంచతు . ద్రు॒ప॒దాది॒వేన్ము॑ముచా॒నః . స్వి॒న్నః స్నా॒త్వీ మలా॑దివ
 . పూ॒తం ప॒విత్రే॑ణే॒వాజ్యం᳚ . విశ్వే॑ ముంచంతు॒ మైన॑సః . ఉద్వ॒యం తమ॑స॒స్పరి॑
 . పశ్యం॑తో॒ జ్యోతి॒రుత్త॑రం . దే॒వం దే॑వ॒త్రా సూర్యం᳚ . అగ॑న్మ॒ జ్యోతి॑రుత్త॒మం
 .. 2. 4. 4. 10.. తవ॑ కృధి॒ వన॒స్పతీం᳚జానతా॒మస॑తి వ॒యం భ॑రాదిత్యాశ్చ॒
 నవ॑ చ .. 4..

44 వృషా॒ సో అ॒ꣳ॒శుః ప॑వతే హ॒విష్మాం॒థ్సోమః॑ . ఇంద్ర॑స్య భా॒గ
 ఋ॑త॒యుః శ॒తాయుః॑ . సమా॒ వృషా॑ణం వృష॒భం కృ॑ణోతు . ప్రి॒యం వి॒శాꣳ
 సర్వ॑వీరꣳ సు॒వీరం᳚ . కస్య॒ వృషా॑ సు॒తే సచా᳚ . ని॒యుత్వా᳚న్వృష॒భో ర॑ణత్
 . వృ॒త్ర॒హా సోమ॑పీతయే . యస్తే॑ శృంగ వృషో నపాత్ . ప్రణ॑పాత్కుండ॒పాయ్యః॑ .
 న్య॑స్మిందధ్ర॒ ఆ మనః॑ .. 2. 4. 5. 1..

45 తꣳ స॒ధ్రీచీ॑రూ॒తయో॒ వృష్ణి॑యాని . పౌగ్స్యా॑ని ని॒యుతః॑ సశ్చు॒రింద్రం᳚
 . స॒ము॒ద్రం న సింధ॑వ ఉ॒క్థశు॑ష్మాః . ఉ॒రు॒వ్యచ॑సం॒ గిర॒ ఆవి॑శంతి
 . ఇంద్రా॑య॒ గిరో॒ అని॑శితసర్గాః . అ॒పః ప్రైర॑యం॒థ్సగ॑రస్య బు॒ధ్నాత్ . యో
 అక్షే॑ణేవ చ॒క్రియా॒ శచీ॑భిః . విష్వ॑క్త॒స్తంభ॑ పృథి॒వీము॒త ద్యాం .
 అక్షో॑దయ॒చ్ఛవ॑సా॒ క్షామ॑ బు॒ధ్నం . వార్ణవా॑త॒స్తవి॑షీభి॒రింద్రః॑ .. 2. 4. 5. 2..

46 దృ॒ఢాన్యౌ᳚ఘ్నాదు॒శమా॑న॒ ఓజః॑ . అవా॑భినత్క॒కుభః॒ పర్వ॑తానాం . ఆ నో॑
 అగ్నే సుకే॒తునా᳚ . ర॒యిం వి॒శ్వాయు॑పోషసం . మా॒ర్డీ॒కం ధే॑హి జీ॒వసే᳚ . త్వꣳ
 సో॑మ మ॒హే భగం᳚ . త్వం యూన॑ ఋతాయ॒తే . దక్షం॑ దధాసి జీ॒వసే᳚ . రథం॑
 యుంజతే మ॒రుతః॑ శు॒భే సు॒గం . సూరో॒ న మి॑త్రావరుణా॒ గవి॑ష్టిషు .. 2. 4. 5. 3..

47 రజాꣳ॑సి చి॒త్రా విచ॑రంతి త॒న్యవః॑ . ది॒వః స॑మ్రాజా॒ పయ॑సా న ఉక్షతం .
 వాచ॒ꣳ॒ సు మి॑త్రావరుణా॒విరా॑వతీం . ప॒ర్జన్య॑శ్చి॒త్రాం వ॑దతి॒ త్విషీ॑మతీం
 . అ॒భ్రా వ॑సత మరుతః సు మా॒యయా᳚ . ద్యాం వ॑ర్షయతమరు॒ణామ॑రే॒పసం᳚ . అయు॑క్త
 స॒ప్త శుం॒ధ్యువః॑ . సూరో॒ రథ॑స్య న॒ప్త్రియః॑ . తాభి॑ర్యాతి॒ స్వయు॑క్తిభిః .
 వహి॑ష్ఠేభిర్వి॒హర॑న్, యాసి॒ తంతుం᳚ .. 2. 4. 5. 4..

48 అ॒వ॒వ్యయ॒న్నసి॑తం దేవ॒ వస్వః॑ . దవి॑ధ్వతో ర॒శ్మయః॒ సూర్య॑స్య .
 చర్మే॒వావా॑ధు॒స్తమో॑ అ॒ప్స్వం॑తః . ప॒ర్జన్యా॑య॒ ప్రగా॑యత . ది॒వస్పు॒త్రాయ॑
 మీ॒ఢుషే᳚ . స నో॑ య॒వస॑మిచ్ఛతు . అచ్ఛా॑ వద త॒వసం॑ గీ॒ర్భిరా॒భిః .
 స్తు॒హి ప॒ర్జన్యం॒ నమ॒సా వి॑వాస . కని॑క్రదద్వృష॒భో జీ॒రదా॑నుః . రేతో॑
 దధా॒త్వోష॑ధీషు॒ గర్భం᳚ .. 2. 4. 5. 5..

49 యో గర్భ॒మోష॑ధీనాం . గవాం᳚ కృ॒ణోత్యర్వ॑తాం . ప॒ర్జన్యః॑ పురు॒షీణాం᳚ .
 తస్మా॒ ఇదా॒స్యే॑ హ॒విః . జు॒హోతా॒ మధు॑మత్తమం . ఇడాం᳚ నః సం॒యతం॑ కరత్ .
 తి॒స్రో యద॑గ్నే శ॒రద॒స్త్వామిత్ . శుచిం॑ ఘృ॒తేన॒ శుచ॑యః సప॒ర్యన్ .
 నామా॑ని చిద్దధిరే య॒జ్ఞియా॑ని . అసూ॑దయంత త॒నువః॒ సుజా॑తాః .. 2. 4. 5. 6..

50 ఇంద్ర॑శ్చ నః శునాసీరౌ . ఇ॒మం య॒జ్ఞం మి॑మిక్షతం . గర్భం॑ ధత్త2ꣳ
 స్వ॒స్తయే᳚ . యయో॑రి॒దం విశ్వం॒ భువ॑నమావి॒వేశ॑ . యయో॑రానం॒దో నిహి॑తో॒
 మహ॑శ్చ . శునా॑సీరావృ॒తుభిః॑ సంవిదా॒నౌ . ఇంద్ర॑వంతౌ హ॒విరి॒దం జు॑షేథాం
 . ఆ ఘా॒ యే అ॒గ్నిమిం॑ధ॒తే . స్తృ॒ణంతి॑ బ॒ర్॒హిరా॑ను॒షక్ . యేషా॒మింద్రో॒
 యువా॒ సఖా᳚ . అగ్న॒ ఇంద్ర॑శ్చ మే॒దినా᳚ . హ॒థో వృ॒త్రాణ్య॑ప్ర॒తి .
 యు॒వꣳ హి వృ॑త్ర॒హంత॑మా . యాభ్యా॒ꣳ॒ సువ॒రజ॑య॒న్నగ్ర॑ ఏ॒వ .
 యావా॑తస్థ॒తుర్భువ॑నస్య॒ మధ్యే᳚ . ప్రచ॑ర్ష॒ణీ వృ॑షణా॒ వజ్ర॑బాహూ . అ॒గ్నీ
 ఇంద్రా॑ వృత్ర॒హణా॑ హువే వాం .. 2. 4. 5. 7.. మన॒ ఇంద్రో॒ గవి॑ష్టిషు॒ తంతుం॒
 గర్భ॒ꣳ॒ సుజా॑తాః॒ సఖా॑ స॒ప్త చ॑ .. 5..

51 ఉ॒త నః॑ ప్రి॒యా ప్రి॒యాసు॑ . స॒ప్తస్వసా॒ సుజు॑ష్టా . సర॑స్వతీ॒ స్తోమ్యా॑ఽభూత్
 . ఇ॒మా జుహ్వా॑నా యు॒ష్మదా నమో॑భిః . ప్రతి॒ స్తోమꣳ॑ సరస్వతి జుషస్వ . తవ॒
 శర్మ॑న్ప్రి॒యత॑మే॒ దధా॑నాః . ఉప॑స్థేయామ శర॒ణం న వృ॒క్షం . త్రీణి॑ ప॒దా
 విచ॑క్రమే . విష్ణు॑ర్గో॒పా అదా᳚భ్యః . తతో॒ ధర్మా॑ణి ధా॒రయన్॑ .. 2. 4. 6. 1..

52 తద॑స్య ప్రి॒యమ॒భి పాథో॑ అశ్యాం . నరో॒ యత్ర॑ దేవ॒యవో॒ మదం॑తి .
 ఉ॒రు॒క్ర॒మస్య॒ స హి బంధు॑రి॒త్థా . విష్ణోః᳚ ప॒దే ప॑ర॒మే మధ్వ॒ ఉథ్సః॑ .
 క్ర॒త్వా॒ దా అ॑స్థు॒ శ్రేష్ఠః॑ . అ॒ద్య త్వా॑ వ॒న్వంథ్సు॒రేక్ణాః᳚ . మర్త॑ ఆనాశ
 సువృ॒క్తిం . ఇ॒మా బ్ర॑హ్మ బ్రహ్మవాహ . ప్రి॒యా త॒ ఆ బ॒ర్॒హిః సీ॑ద . వీ॒హి సూ॑ర
 పురో॒డాశం᳚ .. 2. 4. 6. 2..

53 ఉప॑ నః సూ॒నవో॒ గిరః॑ . శృ॒ణ్వంత్వ॒మృత॑స్య॒ యే . సు॒మృ॒డీ॒కా భ॑వంతు
 నః . అ॒ద్యా నో॑ దేవ సవితః . ప్ర॒జావ॑థ్సావీః॒ సౌభ॑గం . పరా॑ దు॒ష్ష్వప్ని॑యꣳ
 సువ . విశ్వా॑ని దేవ సవితః . దు॒రి॒తాని॒ పరా॑సువ . యద్భ॒ద్రం తన్మ॒ ఆసు॑వ .
 శుచి॑మ॒ర్కైర్బృహ॒స్పతిం᳚ .. 2. 4. 6. 3..

54 అ॒ధ్వ॒రేషు॑ నమస్యత . అ॒నా॒మ్యోజ॒ ఆచ॑కే . యాఽధా॒రయం॑త దే॒వా సు॒దక్షా॒
 దక్ష॑పితారా . అ॒సు॒ర్యా॑య॒ ప్రమ॑హసా . స ఇత్క్షేతి॒ సుధి॑త॒ ఓక॑సి॒ స్వే . తస్మా॒
 ఇడా॑ పిన్వతే విశ్వ॒దానీ᳚ . తస్మై॒ విశః॑ స్వ॒యమే॒వాన॑మంతి . యస్మి॑న్బ్ర॒హ్మా
 రాజ॑ని॒ పూర్వ॒ ఏతి॑ . సకూ॑తిమింద్ర॒ సచ్యు॑తిం . సచ్యు॑తిం జ॒ఘన॑చ్యుతిం ..

 2. 4. 6. 4..

55 క॒నాత్కా॒భాం న॒ ఆభ॑ర . ప్ర॒య॒ప్స్యన్ని॑వ స॒క్థ్యౌ᳚ . వి న॑ ఇంద్ర॒ మృధో॑
 జహి . కనీ॑ఖునదివ సా॒పయన్॑ . అ॒భి నః॒ సుష్టు॑తిం నయ . ప్ర॒జాప॑తిః స్త్రి॒యాం
 యశః॑ . ము॒ష్కయో॑రదధా॒థ్సపం᳚ . కామ॑స్య॒ తృప్తి॑మానం॒దం . తస్యా᳚గ్నే
 భాజయే॒హ మా᳚ . మోదః॑ ప్రమో॒ద ఆ॑నం॒దః .. 2. 4. 6. 5..

56 ము॒ష్కయో॒ర్నిహి॑తః॒ సపః॑ . సృ॒త్వేవ॒ కామ॑స్య తృప్యాణి . దక్షి॑ణానాం
 ప్రతిగ్ర॒హే . మన॑సశ్చి॒త్తమాకూ॑తిం . వా॒చః స॒త్యమ॑శీమహి . ప॒శూ॒నాꣳ
 రూ॒పమన్న॑స్య . యశః॒ శ్రీః శ్ర॑యతాం॒ మయి॑ . యథా॒ఽహమ॒స్యా అతృ॑ప2ꣳ
 స్త్రి॒యై పుమాన్॑ . యథా॒ స్త్రీ తృప్య॑తి పు॒ꣳ॒సి ప్రి॒యే ప్రి॒యా . ఏ॒వం భగ॑స్య
 తృప్యాణి .. 2. 4. 6. 6..

57 య॒జ్ఞస్య॒ కామ్యః॑ ప్రి॒యః . దదా॒మీత్య॒గ్నిర్వ॑దతి . తథేతి॑ వా॒యురా॑హ॒ తత్ .
 హంతేతి॑ స॒త్యం చం॒ద్రమాః᳚ . ఆ॒ది॒త్యః స॒త్యమోమితి॑ . ఆప॒స్తథ్స॒త్యమాభ॑రన్
 . యశో॑ య॒జ్ఞస్య॒ దక్షి॑ణాం . అ॒సౌ మే॒ కామః॒ సమృ॑ద్ధ్యతాం . న హి
 స్పశ॒మవి॑దన్న॒న్యమ॒స్మాత్ . వై॒శ్వా॒న॒రాత్పు॑ర ఏ॒తార॑మ॒గ్నేః .. 2. 4. 6. 7..

58 అథే॑మమంథన్న॒మృత॒మమూ॑రాః . వై॒శ్వా॒న॒రం క్షే᳚త్ర॒జిత్యా॑య దే॒వాః
 . యేషా॑మి॒మే పూర్వే॒ అర్మా॑స॒ ఆసన్॑ . అ॒యూ॒పాః సద్మ॒ విభృ॑తా పు॒రూణి॑ .
 వైశ్వా॑నర॒ త్వయా॒ తే ను॒త్తాః . పృ॒థి॒వీమ॒న్యామ॒భిత॑స్థు॒ర్జనా॑సః .
 పృ॒థి॒వీం మా॒తరం॑ మ॒హీం . అం॒తరి॑క్ష॒ముప॑ బ్రువే . బృ॒హ॒తీమూ॒తయే॒
 దివం᳚ . విశ్వం॑ బిభర్తి పృథి॒వీ .. 2. 4. 6. 8..

59 అం॒తరి॑క్షం॒ విప॑ప్రథే . దు॒హే ద్యౌర్బృ॑హ॒తీ పయః॑ . న తా న॑శంతి॒
 న ద॑భాతి॒ తస్క॑రః . నైనా॑ అమి॒త్రో వ్యథి॒రాద॑ధర్షతి . దే॒వాగ్శ్చ॒
 యాభి॒ర్యజ॑తే॒ దదా॑తి చ . జ్యోగిత్తాభిః॑ సచతే॒ గోప॑తిః స॒హ . న తా అర్వా॑
 రే॒ణుక॑కాటో అశ్నుతే . న సగ్గ్॑స్కృత॒త్రముప॑యంతి॒ తా అ॒భి . ఉ॒రు॒గా॒యమభ॑యం॒
 తస్య॒ తా అను॑ . గావో॒ మర్త్య॑స్య॒ విచ॑రంతి॒ యజ్వ॑నః .. 2. 4. 6. 9..

60 రాత్రీ॒ వ్య॑ఖ్యదాయ॒తీ . పు॒రు॒త్రా దే॒వ్య॑క్షభిః॑ . విశ్వా॒ అధి॒ శ్రియో॑ఽధిత .
 ఉప॑ తే॒ గా ఇ॒వాక॑రం . వృ॒ణీ॒ష్వ దు॑హితర్దివః . రాత్రీ॒ స్తోమం॒ న జి॒గ్యుషీ᳚
 . దే॒వీం వాచ॑మజనయంత దే॒వాః . తాం వి॒శ్వరూ॑పాః ప॒శవో॑ వదంతి . సా నో॑
 మం॒ద్రేష॒మూర్జం॒ దుహా॑నా . ధే॒నుర్వాగ॒స్మానుప॒ సుష్టు॒తైతు॑ .. 2. 4. 6. 10..

61 యద్వాగ్వదం॑త్యవిచేత॒నాని॑ . రాష్ట్రీ॑ దే॒వానాం᳚ నిష॒సాద॑ మం॒ద్రా .
 చత॑స్ర॒ ఊర్జం॑ దుదుహే॒ పయాꣳ॑సి . క్వ॑ స్విదస్యాః పర॒మం జ॑గామ . గౌ॒రీ
 మి॑మాయ సలి॒లాని॒ తక్ష॑తీ . ఏక॑పదీ ద్వి॒పదీ॒ సా చతు॑ష్పదీ . అ॒ష్టాప॑దీ॒
 నవ॑పదీ బభూ॒వుషీ᳚ . స॒హస్రా᳚క్షరా పర॒మే వ్యో॑మన్ . తస్యాꣳ॑ సము॒ద్రా అధి॒
 విక్ష॑రంతి . తేన॑ జీవంతి ప్ర॒దిశ॒శ్చత॑స్రః .. 2. 4. 6. 11..

62 తతః॑, క్షరత్య॒క్షరం᳚ . తద్విశ్వ॒ముప॑ జీవతి . ఇంద్రా॒ సూరా॑
 జ॒నయ॑న్వి॒శ్వక॑ర్మా . మ॒రుత్వాꣳ॑ అస్తు గ॒ణవాం᳚థ్సజా॒తవాన్॑ . అ॒స్య
 స్ను॒షా శ్వశు॑రస్య॒ ప్రశి॑ష్టిం . స॒పత్నా॒ వాచం॒ మన॑సా॒ ఉపా॑సతాం .
 ఇంద్రః॒ సూరో॑ అతర॒ద్రజాꣳ॑సి . స్ను॒షా స॒పత్నాః॒ శ్వశు॑రో॒ఽయమ॑స్తు
 . అ॒యꣳ శత్రూం᳚జయతు॒ జర్హృ॑షాణః . అ॒యం వాజం॑ జయతు॒ వాజ॑సాతౌ .
 అ॒గ్నిః, క్ష॑త్ర॒భృదని॑భృష్ట॒మోజః॑ . స॒హ॒స్రియో॑ దీప్యతా॒మప్ర॑యుచ్ఛన్
 . వి॒భ్రాజ॑మానః సమిధా॒న ఉ॒గ్రః . ఆఽన్తరి॑క్షమరుహ॒దగం॒ద్యాం .. 2. 4. 6. 12..

 ధా॒రయ॑న్పురో॒డాశం॒ బృహ॒స్పతిం॑ జ॒ఘన॑చ్యుతిమానం॒దో భగ॑స్య తృప్యాణ్య॒గ్నేః
 పృ॑థి॒వీ యజ్వ॑న ఏతు ప్ర॒దిశ॒శ్చత॑స్రో॒ వాజ॑సాతౌ చ॒త్వారి॑ చ .. 6..

63 వృషా᳚ఽస్య॒ꣳ॒శుర్వృ॑ష॒భాయ॑ గృహ్యసే . వృషా॒ఽయము॒గ్రో
 నృ॒చక్ష॑సే . ది॒వ్యః క॑ర్మ॒ణ్యో॑ హి॒తో బృ॒హన్నామ॑ . వృ॒ష॒భస్య॒ యా
 క॒కుత్ . వి॒షూ॒వాన్, వి॑ష్ణో భవతు . అ॒యం యో మా॑మ॒కో వృషా᳚ . అథో॒ ఇంద్ర॑
 ఇవ దే॒వేభ్యః॑ . విబ్ర॑వీతు॒ జనే᳚భ్యః . ఆయు॑ష్మంతం॒ వర్చ॑స్వంతం . అథో॒
 అధి॑పతిం వి॒శాం .. 2. 4. 7. 1..

64 అ॒స్యాః పృ॑థి॒వ్యా అధ్య॑క్షం . ఇ॒మమిం॑ద్ర వృష॒భం కృ॑ణు . యః
 సు॒శృంగః॑ సువృష॒భః . క॒ల్యాణో॒ ద్రోణ॒ ఆహి॑తః . కార్షీ॑వల ప్రగాణేన .
 వృ॒ష॒భేణ॑ యజామహే . వృ॒ష॒భేణ॒ యజ॑మానాః . అక్రూ॑రేణేవ స॒ర్పిషా᳚ .
 మృధ॑శ్చ॒ సర్వా॒ ఇంద్రే॑ణ . పృత॑నాశ్చ జయామసి .. 2. 4. 7. 2..

65 యస్యా॒యమృ॑ష॒భో హ॒విః . ఇంద్రా॑య పరిణీ॒యతే᳚ . జయా॑తి॒ శత్రు॑మా॒యంతం᳚
 . అథో॑ హంతి పృతన్య॒తః . నృ॒ణామహ॑ ప్ర॒ణీరస॑త్ . అగ్ర॑ ఉద్భింద॒తామ॑సత్ .
 ఇంద్ర॒ శుష్మం॑ త॒నువా॒ మేర॑యస్వ . నీ॒చా విశ్వా॑ అ॒భితి॑ష్ఠా॒భిమా॑తీః .
 నిశృ॑ణీహ్యాబా॒ధం యో నో॒ అస్తి॑ . ఉ॒రుం నో॑ లో॒కం కృ॑ణుహి జీరదానో .. 2. 4. 7. 3..

66 ప్రేహ్య॒భి ప్రేహి॒ ప్రభ॑రా॒ సహ॑స్వ . మా వివే॑నో॒ విశృ॑ణుష్వా॒ జనే॑షు .
 ఉదీ॑డి॒తో వృ॑షభ॒ తిష్ఠ॒ శుష్మైః᳚ . ఇంద్ర॒ శత్రూ᳚న్పు॒రో అ॒స్మాక॑ యుధ్య
 . అగ్నే॒ జేతా॒ త్వం జ॑య . శత్రూం᳚థ్సహస॒ ఓజ॑సా . వి శత్రూ॒న్॒ విమృధో॑ నుద .
 ఏ॒తం తే॒ స్తోమం॑ తువిజాత॒ విప్రః॑ . రథం॒ న ధీరః॒ స్వపా॑ అతక్షం . యదీద॑గ్నే॒
 ప్రతి॒ త్వం దే॑వ॒ హర్యాః᳚ .. 2. 4. 7. 4..

67 సువ॑ర్వతీర॒ప ఏ॑నా జయేమ . యో ఘృ॒తేనా॒భిమా॑నితః . ఇంద్ర॒ జైత్రా॑య జజ్ఞిషే
 . స నః॒ సంకా॑సు పారయ . పృ॒త॒నా॒సాహ్యే॑షు చ . ఇంద్రో॑ జిగాయ పృథి॒వీం .
 అం॒తరి॑క్ష॒ꣳ॒ సువ॑ర్మ॒హత్ . వృ॒త్ర॒హా పు॑రు॒చేత॑నః . ఇంద్రో॑ జిగాయ॒
 సహ॑సా॒ సహాꣳ॑సి . ఇంద్రో॑ జిగాయ॒ పృత॑నాని॒ విశ్వా᳚ .. 2. 4. 7. 5..

68 ఇంద్రో॑ జా॒తో వి పురో॑ రురోజ . స నః॑ పర॒స్పా వరి॑వః కృణాతు . అ॒యం
 కృ॒త్నురగృ॑భీతః . వి॒శ్వ॒జిదు॒ద్భిదిథ్సోమః॑ . ఋషి॒ర్విప్రః॒ కావ్యే॑న .
 వా॒యుర॑గ్రే॒గా య॑జ్ఞ॒ప్రీః . సా॒కం గ॒న్మన॑సా య॒జ్ఞం . శి॒వో ని॒యుద్భిః॑
 శి॒వాభిః॑ . వాయో॑ శు॒క్రో అ॑యామి తే . మధ్వో॒ అగ్రం॒ దివి॑ష్టిషు .. 2. 4. 7. 6..

69 ఆయా॑హి॒ సోమ॑పీతయే . స్వా॒రు॒హో దే॑వ ని॒యుత్వ॑తా . ఇ॒మమిం॑ద్ర వర్ధయ
 క్ష॒త్త్రియా॑ణాం . అ॒యం వి॒శాం వి॒శ్పతి॑రస్తు॒ రాజా᳚ . అ॒స్మా ఇం॑ద్ర॒
 మహి॒వర్చాꣳ॑సి ధేహి . అ॒వ॒ర్చసం॑ కృణుహి॒ శత్రు॑మస్య . ఇ॒మమాభ॑జ॒
 గ్రామే॒ అశ్వే॑షు॒ గోషు॑ . నిర॒ముం భ॑జ॒ యో॑ఽమిత్రో॑ అస్య . వర్ష్మ॑న్ క్ష॒త్త్రస్య॑
 క॒కుభి॑ శ్రయస్వ . తతో॑ న ఉ॒గ్రో విభ॑జా॒ వసూ॑ని .. 2. 4. 7. 7..

70 అ॒స్మే ద్యా॑వాపృథివీ॒ భూరి॑ వా॒మం . సందు॑హాథాం ఘర్మ॒దుఘే॑వ ధే॒నుః
 . అ॒యꣳ రాజా᳚ ప్రి॒య ఇంద్ర॑స్య భూయాత్ . ప్రి॒యో గవా॒మోష॑ధీనాము॒తాపాం .
 యు॒నజ్మి॑ త ఉత్త॒రావం॑త॒మింద్రం᳚ . యేన॒ జయా॑సి॒ న పరా॒జయా॑సై .
 స త్వా॑ఽకరేకవృష॒భ2ꣳ స్వానాం᳚ . అథో॑ రాజన్నుత్త॒మం మా॑న॒వానాం᳚ .
 ఉత్త॑ర॒స్త్వమధ॑రే తే స॒పత్నాః᳚ . ఏక॑వృషా॒ ఇంద్ర॑సఖా జిగీ॒వాన్ .. 2. 4. 7. 8..

71 విశ్వా॒ ఆశాః॒ పృత॑నాః సం॒ జయం॒ జయన్॑ . అ॒భితి॑ష్ఠ శత్రూయ॒తః స॑హస్వ
 . తుభ్యం॑ భరంతి క్షి॒తయో॑ యవిష్ఠ . బ॒లిమ॑గ్నే॒ అంతి॑ త॒ ఓత దూ॒రాత్ .
 ఆ భంది॑ష్ఠస్య సుమ॒తిం చి॑కిద్ధి . బృ॒హత్తే॑ అగ్నే॒ మహి॒ శర్మ॑ భ॒ద్రం .
 యో దే॒హ్యో అన॑మయద్వధ॒స్మైః . యో అర్య॑పత్నీరు॒షస॑శ్చ॒కార॑ . స ని॒రుధ్యా॒
 నహు॑షో య॒హ్వో అ॒గ్నిః . విశ॑శ్చక్రే బలి॒హృతః॒ సహో॑భిః .. 2. 4. 7. 9..

72 ప్ర స॒ద్యో అ॑గ్నే॒ అత్యే᳚ష్య॒న్యాన్ . ఆ॒విర్యస్మై॒ చారు॑తరో బ॒భూథ॑ . ఈ॒డేన్యో॑
 వపు॒ష్యో॑ వి॒భావా᳚ . ప్రి॒యో వి॒శామతి॑థి॒ర్మాను॑షీణాం . బ్రహ్మ॑ జ్యేష్ఠా వీ॒ర్యా॑
 సంభృ॑తాని . బ్రహ్మాగ్రే॒ జ్యేష్ఠం॒ దివ॒మాత॑తాన . ఋ॒తస్య॒ బ్రహ్మ॑ ప్రథ॒మోత
 జ॑జ్ఞే . తేనా॑ర్హతి॒ బ్రహ్మ॑ణా॒ స్పర్ధి॑తుం॒ కః . బ్రహ్మ॒ స్రుచో॑ ఘృ॒తవ॑తీః .
 బ్రహ్మ॑ణా॒ స్వర॑వో మి॒తాః .. 2. 4. 7. 10..

73 బ్రహ్మ॑ య॒జ్ఞస్య॒ తంత॑వః . ఋ॒త్విజో॒ యే హ॑వి॒ష్కృతః॑
 . శృంగా॑ణీ॒వేచ్ఛృం॒గిణా॒ꣳ॒ సంద॑దృశ్రిరే . చ॒షాల॑వంతః॒
 స్వర॑వః పృథి॒వ్యాం . తే దే॒వాసః॒ స్వర॑వస్తస్థి॒వాꣳసః॑ . నమః॒ సఖి॑భ్యః
 స॒న్నాన్మాఽవ॑గాత . అ॒భి॒భూర॒గ్నిర॑తర॒ద్రజాꣳ॑సి . స్పృధో॑ వి॒హత్య॒
 పృత॑నా అభి॒శ్రీః . జు॒షా॒ణో మ॒ ఆహు॑తిం మా మహిష్ట . హ॒త్వా స॒పత్నా॒న్॒
 వరి॑వస్కరం నః . ఈశా॑నం త్వా॒ భువ॑నానామభి॒శ్రియం᳚ . స్తౌమ్య॑గ్న ఉరు॒
 కృతꣳ॑ సు॒వీరం᳚ . హ॒విర్జు॑షా॒ణః స॒పత్నాꣳ॑ అభి॒భూర॑సి . జ॒హి
 శత్రూ॒ꣳ॒ రప॒ మృధో॑ నుదస్వ .. 2. 4. 7. 11.. వి॒శాం జ॑యామసి జీరదానో॒ హర్యా॒
 విశ్వా॒ దివి॑ష్టిషు॒ వసూ॑ని జిగీ॒వాంథ్సహో॑భిర్మి॒తా న॑శ్చ॒త్వారి॑ చ .. 7..

74 స ప్ర॑త్న॒వన్నవీ॑యసా . అగ్నే᳚ ద్యు॒మ్నేన॑ సం॒యతా᳚ . బృ॒హత్త॑నంథ భా॒నునా᳚
 . నవం॒ ను స్తోమ॑మ॒గ్నయే᳚ . ది॒వః శ్యే॒నాయ॑ జీజనం . వసోః᳚ కు॒విద్వ॒నాతి॑
 నః . స్వా॒రు॒హా యస్య॒ శ్రియో॑ దృ॒శే . ర॒యిర్వీ॒రవ॑తో యథా . అగ్రే॑ య॒జ్ఞస్య॒
 చేత॑తః . అదా᳚భ్యః పుర ఏ॒తా .. 2. 4. 8. 1..

75 అ॒గ్నిర్వి॒శాం మాను॑షీణాం . తూర్ణీ॒ రథః॒ సదా॒నవః॑ . నవ॒ꣳ॒ సోమా॑య
 వా॒జినే᳚ . ఆజ్యం॒ పయ॑సోఽజని . జుష్ట॒ꣳ॒ శుచి॑తమం॒ వసు॑ . నవꣳ॑ సోమ
 జుషస్వ నః . పీ॒యూష॑స్యే॒హ తృ॑ప్ణుహి . యస్తే॑ భా॒గ ఋ॒తా వ॒యం . నవ॑స్య
 సోమ తే వ॒యం . ఆ సు॑మ॒తిం వృ॑ణీమహే .. 2. 4. 8. 2..

76 స నో॑ రాస్వ సహ॒స్రిణః॑ . నవꣳ॑ హ॒విర్జు॑షస్వ నః . ఋ॒తుభిః॑ సోమ॒
 భూత॑మం . తదం॒గ ప్రతి॑హర్య నః . రాజం᳚థ్సోమ స్వ॒స్తయే᳚ . నవ॒గ్గ్॒ స్తోమం॒
 నవꣳ॑ హ॒విః . ఇం॒ద్రా॒గ్నిభ్యాం॒ నివే॑దయ . తజ్జు॑షేతా॒ꣳ॒ సచే॑తసా .
 శుచిం॒ ను స్తోమం॒ నవ॑జాతమ॒ద్య . ఇంద్రా᳚గ్నీ వృత్రహణా జు॒షేథాం᳚ .. 2. 4. 8. 3..

77 ఉ॒భా హి వాꣳ॑ సు॒హవా॒ జోహ॑వీమి . తా వాజꣳ॑ స॒ద్య ఉ॑శ॒తే ధేష్ఠా᳚ .
 అ॒గ్నిరింద్రో॒ నవ॑స్య నః . అ॒స్య హ॒వ్యస్య॑ తృప్యతాం . ఇ॒హ దే॒వౌ స॑హ॒స్రిణౌ᳚
 . య॒జ్ఞం న॒ ఆ హి గచ్ఛ॑తాం . వసు॑మంతꣳ సువ॒ర్విదం᳚ . అ॒స్య హ॒వ్యస్య॑
 తృప్యతాం . అ॒గ్నిరింద్రో॒ నవ॑స్య నః . విశ్వాం᳚దే॒వాగ్స్త॑ర్పయత .. 2. 4. 8. 4..

78 హ॒విషో॒ఽస్య నవ॑స్య నః . సు॒వ॒ర్విదో॒ హి జ॑జ్ఞి॒రే . ఏదం బ॒ర్॒హిః
 సు॒ష్టరీ॑మా॒ నవే॑న . అ॒యం య॒జ్ఞో యజ॑మానస్య భా॒గః . అ॒యం బ॑భూవ॒
 భువ॑నస్య॒ గర్భః॑ . విశ్వే॑ దే॒వా ఇ॒దమ॒ద్యాగ॑మిష్ఠాః . ఇ॒మే ను ద్యావా॑పృథి॒వీ
 స॒మీచీ᳚ . త॒న్వా॒నే య॒జ్ఞం పు॑రు॒పేశ॑సం ధి॒యా . ఆఽస్మై॑ పృణీతాం॒
 భువ॑నాని॒ విశ్వా᳚ . ప్ర॒జాం పుష్టి॑మ॒మృతం॒ నవే॑న .. 2. 4. 8. 5..

79 ఇ॒మే ధే॒నూ అ॒మృతం॒ యే దు॒హాతే᳚ . పయ॑స్వత్యుత్త॒రామే॑తు॒ పుష్టిః॑ . ఇ॒మం
 య॒జ్ఞం జు॒షమా॑ణే॒ నవే॑న . స॒మీచీ॒ ద్యావా॑పృథి॒వీ ఘృ॒తాచీ᳚ . యవి॑ష్ఠో
 హవ్య॒వాహ॑నః . చి॒త్రభా॑నుర్ఘృ॒తాసు॑తిః . నవ॑జాతో॒ విరో॑చసే . అగ్నే॒ తత్తే॑
 మహిత్వ॒నం . త్వమ॑గ్నే దే॒వతా᳚భ్యః . భా॒గే దే॑వ॒ న మీ॑యసే .. 2. 4. 8. 6..

80 స ఏ॑నా వి॒ద్వాన్, య॑క్ష్యసి . నవ॒గ్గ్॒ స్తోమం॑ జుషస్వ నః . అ॒గ్నిః ప్ర॑థ॒మః
 ప్రాశ్నా॑తు . స హి వేద॒ యథా॑ హ॒విః . శి॒వా అ॒స్మభ్య॒మోష॑ధీః . కృ॒ణోతు॑
 వి॒శ్వచ॑ర్షణిః . భ॒ద్రాన్నః॒ శ్రేయః॒ సమ॑నైష్ట దేవాః . త్వయా॑ఽవ॒సేన॒
 సమ॑శీమహి త్వా . స నో॑ మయో॒భూః పి॑తో॒ ఆవి॑శస్వ . శం తో॒కాయ॑ త॒నువే᳚ స్యో॒నః
 . ఏ॒తము॒ త్యం మధు॑నా॒ సంయు॑తం॒ యవం᳚ . సర॑స్వత్యా॒ అధి॑మ॒నావ॑చర్కృషుః
 . ఇంద్ర॑ ఆసీ॒థ్సీర॑పతిః శ॒తక్ర॑తుః . కీ॒నాశా॑ ఆసన్మ॒రుతః॑ సు॒దాన॑వః ..

 2. 4. 8. 7.. పు॒ర॒ఏ॒తా వృ॑ణీమహే జు॒షేథాం᳚ తర్పయతా॒మృతం॒ నవే॑న మీయసే
 స్యో॒నశ్చ॒త్వారి॑ చ .. 8..

 జుష్ట॒శ్చక్షు॑షో॒ జుష్టీ॑ నరో నక్తం జా॒తా వృషా॒స ఉ॒త నో॒
వృషా᳚ఽస్య॒ꣳ॒శుః స ప్ర॑త్న॒వద॒ష్టౌ .. 8..

 జుష్టో॑ మ॒న్యుర్భగో॒ జుష్టీ॑ నరో॒ హరి॑వర్పసం॒ గిరః॒ శిప్రి॑న్వాజానాము॒త నో॒
యద్వాగ్వదం॑తీ॒ విశ్వా॒ ఆశా॒ అశీ॑తిః .. 80..

 జుష్టః॑ సు॒దాన॑వః ..

ద్వితీయాష్టకే పంచమః ప్రపాఠకః 5

1 ప్రా॒ణో ర॑క్షతి॒ విశ్వ॒మేజ॑త్ . ఇఱ్యో॑ భూ॒త్వా బ॑హు॒ధా బ॒హూని॑ .
   స ఇథ్సర్వం॒ వ్యా॑నశే . యో దే॒వో దే॒వేషు॑ వి॒భూరం॒తః . ఆవృ॑దూ॒దాత్
   క్షేత్రియ॑ధ్వ॒గద్వృషా᳚ . తమిత్ప్రా॒ణం మన॒సోప॑ శిక్షత . అగ్రం॑
   దే॒వానా॑మి॒దమ॑త్తు నో హ॒విః . మన॑స॒శ్చిత్తే॒దం . భూ॒తం భవ్యం॑ చ గుప్యతే
   . తద్ధి దే॒వేష్వ॑గ్రి॒యం .. 2. 5. 1. 1..

2 ఆ న॑ ఏతు పురశ్చ॒రం . స॒హ దే॒వైరి॒మꣳ హవం᳚ . మనః॒ శ్రేయ॑సి శ్రేయసి .
   కర్మ॑న్, య॒జ్ఞప॑తిం॒ దధ॑త్ . జు॒షతాం᳚ మే॒ వాగి॒దꣳ హ॒విః . వి॒రాడ్దే॒వీ
   పు॒రోహి॑తా . హ॒వ్య॒వాడన॑పాయినీ . యయా॑ రూ॒పాణి॑ బహు॒ధా వదం॑తి . పేశాꣳ॑సి
   దే॒వాః ప॑ర॒మే జ॒నిత్రే᳚ . సా నో॑ వి॒రాడన॑పస్ఫురంతీ .. 2. 5. 1. 2..

3 వాగ్దే॒వీ జు॑షతామి॒దꣳ హ॒విః . చక్షు॑ర్దే॒వానాం॒ జ్యోతి॑ర॒మృతే॒
 న్య॑క్తం . అ॒స్య వి॒జ్ఞానా॑య బహు॒ధా నిధీ॑యతే . తస్య॑ సు॒మ్నమ॑శీమహి . మా నో॑
 హాసీద్విచక్ష॒ణం . ఆయు॒రిన్నః॒ ప్రతీ᳚ర్యతాం . అనం॑ధా॒శ్చక్షు॑షా వ॒యం . జీ॒వా
 జ్యోతి॑రశీమహి . సువ॒ర్జ్యోతి॑రు॒తామృతం᳚ . శ్రోత్రే॑ణ భ॒ద్రము॒త శృ॑ణ్వంతి
 స॒త్యం . శ్రోత్రే॑ణ॒ వాచం॑ బహు॒ధోద్యమా॑నాం . శ్రోత్రే॑ణ॒ మోద॑శ్చ॒ మహ॑శ్చ
 శ్రూయతే . శ్రోత్రే॑ణ॒ సర్వా॒ దిశ॒ ఆ శృ॑ణోమి . యేన॒ ప్రాచ్యా॑ ఉ॒త ద॑క్షి॒ణా
 . ప్ర॒తీచ్యై॑ ది॒శః శృ॒ణ్వంత్యు॑త్త॒రాత్ . తదిచ్ఛ్రోత్రం॑ బహు॒ధోద్యమా॑నం .
 అ॒రాన్న నే॒మిః పరి॒ సర్వం॑ బభూవ .. 2. 5. 1. 3.. అ॒గ్రి॒యమన॑పస్ఫురంతీ స॒త్యꣳ
 స॒ప్త చ॑ .. 1..

4 ఉ॒దేహి॑ వాజి॒న్యో అ॑స్య॒ప్స్వం॑తః . ఇ॒దꣳ రా॒ష్ట్రమావి॑శ సూ॒నృతా॑వత్ . యో
 రోహి॑తో॒ విశ్వ॑మి॒దం జ॒జాన॑ . స నో॑ రా॒ష్ట్రేషు॒ సుధి॑తాం దధాతు . రోహꣳ॑
 రోహ॒ꣳ॒ రోహి॑త॒ ఆరు॑రోహ . ప్ర॒జాభి॒ర్వృద్ధిం॑ జ॒నుషా॑ము॒పస్థం᳚ .
 తాభిః॒ సꣳర॑బ్ధో అవిద॒థ్షడు॒ర్వీః . గా॒తుం ప్ర॒పశ్య॑న్ని॒హ రా॒ష్ట్రమాహాః᳚ .
 ఆహా॑ర్షీద్రా॒ష్ట్రమి॒హ రోహి॑తః . మృధో॒ వ్యా᳚స్థ॒దభ॑యం నో అస్తు .. 2. 5. 2. 1..

5 అ॒స్మభ్యం॑ ద్యావాపృథివీ॒ శక్వ॑రీభిః . రా॒ష్ట్రం దు॑హాథామి॒హ రే॒వతీ॑భిః
 . విమ॑మర్శ॒ రోహి॑తో వి॒శ్వరూ॑పః . స॒మా॒చ॒క్రా॒ణః ప్ర॒రుహో॒ రుహ॑శ్చ .
 దివం॑ గ॒త్వాయ॑ మహ॒తా మ॑హి॒మ్నా . వి నో॑ రా॒ష్ట్రము॑నత్తు॒ పయ॑సా॒ స్వేన॑ .
 యాస్తే॒ విశ॒స్తప॑సా సంబభూ॒వుః . గా॒య॒త్రం వ॒థ్సమను॒ తాస్త॒ ఆగుః॑ . తాస్త్వా
 వి॑శంతు॒ మహ॑సా॒ స్వేన॑ . సం మా॑తా పు॒త్రో అ॒భ్యే॑తు॒ రోహి॑తః .. 2. 5. 2. 2..

6 యూ॒యము॑గ్రా మరుతః పృశ్నిమాతరః . ఇంద్రే॑ణ స॒యుజా॒ ప్రమృ॑ణీథ॒ శత్రూన్॑ . ఆ వో॒
 రోహి॑తో అశృణోదభిద్యవః . త్రిస॑ప్తాసో మరుతః స్వాదుసంముదః . రోహి॑తో॒ ద్యావా॑పృథి॒వీ
 జ॑జాన . తస్మి॒గ్గ్॒స్తంతుం॑ పరమే॒ష్ఠీ త॑తాన . తస్మిం॑ఛిశ్రియే అ॒జ ఏక॑పాత్ .
 అదృꣳ॑హ॒ద్ద్యావా॑పృథి॒వీ బలే॑న . రోహి॑తో॒ ద్యావా॑పృథి॒వీ అ॑దృꣳహత్ .
 తేన॒ సువః॑ స్తభి॒తం తేన॒ నాకః॑ .. 2. 5. 2. 3..

7 సో అం॒తరి॑క్షే॒ రజ॑సో వి॒మానః॑ . తేన॑ దే॒వాః సువ॒రన్వ॑విందన్ . సు॒శేవం॑
 త్వా భా॒నవో॑ దీది॒వాꣳసం᳚ . సమ॑గ్రాసో జు॒హ్వో॑ జాతవేదః . ఉ॒క్షంతి॑ త్వా
 వా॒జిన॒మాఘృ॒తేన॑ . సꣳస॑మగ్నే యువసే॒ భోజ॑నాని . అగ్నే॒ శర్ధ॑
 మహ॒తే సౌభ॑గాయ . తవ॑ ద్యు॒మ్నాన్యు॑త్త॒మాని॑ సంతు . సం జా᳚స్ప॒త్యꣳ
 సు॒యమ॒మాకృ॑ణుష్వ . శ॒త్రూ॒య॒తామ॒భితి॑ష్ఠా॒ మహాꣳ॑సి .. 2. 5. 2. 4..

 అ॒స్త్వే॒తు॒ రోహి॑తో॒ నాకో॒ మహాꣳ॑సి .. 2..

8 పున॑ర్న॒ ఇంద్రో॑ మ॒ఘవా॑ దదాతు . ధనా॑ని శ॒క్రో ధన్యః॑ సు॒రాధాః᳚ .
 అ॒ర్వా॒చీనం॑ కృణుతాం యాచి॒తో మనః॑ . శ్రు॒ష్టీ నో॑ అ॒స్య హ॒విషో॑ జుషా॒ణః
 . యాని॑ నో జి॒నంధనా॑ని . జ॒హర్థ॑ శూర మ॒న్యునా᳚ . ఇంద్రాను॑వింద న॒స్తాని॑ .
 అ॒నేన॑ హ॒విషా॒ పునః॑ . ఇంద్ర॒ ఆశా᳚భ్యః॒ పరి॑ . సర్వా॒భ్యోఽభ॑యం కరత్ ..

 2. 5. 3. 1..

9 జేతా॒ శత్రూ॒న్॒ విచ॑ర్షణిః . ఆకూ᳚త్యై త్వా॒ కామా॑య త్వా స॒మృధే᳚ త్వా . పు॒రో
 ద॑ధే అమృత॒త్వాయ॑ జీ॒వసే᳚ . ఆకూ॑తిమ॒స్యావ॑సే . కామ॑మస్య॒ సమృ॑ద్ధ్యై .
 ఇంద్ర॑స్య యుంజతే॒ ధియః॑ . ఆకూ॑తిం దే॒వీం మన॑సః పు॒రో ద॑ధే . య॒జ్ఞస్య॑
 మా॒తా సు॒హవా॑ మే అస్తు . యది॒చ్ఛామి॒ మన॑సా॒ సకా॑మః . వి॒దేయ॑మేన॒ద్ధృద॑యే॒
 నివి॑ష్టం .. 2. 5. 3. 2..

10 సేద॒గ్నిర॒గ్నీꣳ రత్యే᳚త్య॒న్యాన్ . యత్ర॑ వా॒జీ తన॑యో వీ॒డుపా॑ణిః .
 స॒హస్ర॑పాథా అ॒క్షరా॑ స॒మేతి॑ . ఆశా॑నాం త్వాఽఽశాపా॒లేభ్యః॑ . చ॒తుర్భ్యో॑
 అ॒మృతే᳚భ్యః . ఇ॒దం భూ॒తస్యాధ్య॑క్షేభ్యః . వి॒ధేమ॑ హ॒విషా॑ వ॒యం .
 విశ్వా॒ ఆశా॒ మధు॑నా॒ సꣳసృ॑జామి . అ॒న॒మీ॒వా ఆప॒ ఓష॑ధయో భవంతు .
 అ॒యం యజ॑మానో॒ మృధో॒ వ్య॑స్యతాం .

11 అగృ॑భీతాః ప॒శవః॑ సంతు॒ సర్వే᳚ . అ॒గ్నిః సోమో॒ వరు॑ణో మి॒త్ర ఇంద్రః॑
 . బృహ॒స్పతిః॑ సవి॒తా యః స॑హ॒స్రీ . పూ॒షా నో॒ గోభి॒రవ॑సా॒ సర॑స్వతీ .
 త్వష్టా॑ రూ॒పాణి॒ సమ॑నక్తు య॒జ్ఞైః . త్వష్టా॑ రూ॒పాణి॒ దధ॑తీ॒ సర॑స్వతీ .
 పూ॒షా భగꣳ॑ సవి॒తా నో॑ దదాతు . బృహ॒స్పతి॒ర్దద॒దింద్రః॑ స॒హస్రం᳚ .
 మి॒త్రో దా॒తా వరు॑ణః॒ సోమో॑ అ॒గ్నిః .. 2. 5. 3. 3.. క॒ర॒న్నివి॑ష్టమస్యతాం॒ నవ॑
 చ .. 3..

12 ఆ నో॑ భర॒ భగ॑మింద్ర ద్యు॒మంతం᳚ . ని తే॑ దే॒ష్ణస్య॑ ధీమహి ప్రరే॒కే .
 ఉ॒ర్వ ఇ॑వ పప్రథే॒ కామో॑ అ॒స్మే . తమాపృ॑ణా వసుపతే॒ వసూ॑నాం . ఇ॒మం కామం॑
 మందయా॒ గోభి॒రశ్వైః᳚ . చం॒ద్రవ॑తా॒ రాధ॑సా ప॒ప్రథ॑శ్చ . సు॒వ॒ర్యవో॑
 మ॒తిభి॒స్తుభ్యం॒ విప్రాః᳚ . ఇంద్రా॑య॒ వాహః॑ కుశి॒కాసో॑ అక్రన్ . ఇంద్ర॑స్య॒ ను
 వీ॒ర్యా॑ణి॒ ప్రవో॑చం . యాని॑ చ॒కార॑ ప్రథ॒మాని॑ వ॒జ్రీ .. 2. 5. 4. 1..

13 అహ॒న్నహి॒మన్వ॒పస్త॑తర్ద . ప్ర వ॒క్షణా॑ అభిన॒త్పర్వ॑తానాం .
 అహ॒న్నహిం॒ పర్వ॑తే శిశ్రియా॒ణం . త్వష్టా᳚ఽస్మై॒ వజ్రగ్గ్॑ స్వ॒ర్యం॑ తతక్ష
 . వా॒శ్రా ఇ॑వ ధే॒నవః॒ స్యంద॑మానాః . అంజః॑ సము॒ద్రమవ॑ జగ్ము॒రాపః॑ .
 వృ॒షా॒యమా॑ణోఽవృణీత॒ సోమం᳚ . త్రిక॑ద్రుకేష్వపిబథ్సు॒తస్య॑ . ఆ సాయ॑కం
 మ॒ఘవా॑ఽఽదత్త॒ వజ్రం᳚ . అహ॑న్నేనం ప్రథమ॒జా మహీ॑నాం .. 2. 5. 4. 2..

14 యదింద్రాహ॑న్ప్రథమ॒జా మహీ॑నాం . ఆన్మా॒యినా॒మమి॑నాః॒ ప్రోత మా॒యాః . ఆథ్సూర్యం॑
 జ॒నయం॒ద్యాము॒షాసం᳚ . తా॒దీక్నా॒ శత్రూ॒న్న కిలా॑వివిథ్సే . అహ॑న్వృ॒త్రం
 వృ॑త్ర॒తరం॒ వ్యꣳసం᳚ . ఇంద్రో॒ వజ్రే॑ణ మహ॒తా వ॒ధేన॑ . స్కంధాꣳ॑సీవ॒
 కులి॑శేనా॒ వివృ॑క్ణా . అహిః॑ శయత ఉప॒పృక్పృ॑థి॒వ్యాం . అ॒యో॒ధ్యేవ దు॒ర్మద॒
 ఆ హి జు॒హ్వే . మ॒హా॒వీ॒రం తు॑ విబా॒ధమృ॑జీ॒షం .. 2. 5. 4. 3..

15 నాతా॑రీరస్య॒ సమృ॑తిం వ॒ధానాం᳚ . సꣳ రు॒జానాః᳚ పిపిష॒ ఇంద్ర॑శత్రుః .
 విశ్వో॒ విహా॑యా అర॒తిః . వసు॑ర్దధే॒ హస్తే॒ దక్షి॑ణే . త॒రణి॒ర్న శి॑శ్రథత్
 . శ్ర॒వ॒స్య॑యా॒ న శి॑శ్రథత్ . విశ్వ॑స్మా॒ ఇది॑షుధ్య॒సే . దే॒వ॒త్రా
 హ॒వ్యమూహి॑షే . విశ్వ॑స్మా॒ ఇథ్సు॒కృతే॒ వార॑మృణ్వతి . అ॒గ్నిర్ద్వారా॒ వ్యృ॑ణ్వతి
 .. 2. 5. 4. 4..

16 ఉదు॒జ్జిహా॑నో అ॒భి కామ॑మీ॒రయన్॑ . ప్ర॒పృం॒చన్విశ్వా॒ భువ॑నాని పూ॒ర్వథా᳚
 . ఆ కే॒తునా॒ సుష॑మిద్ధో॒ యజి॑ష్ఠః . కామం॑ నో అగ్నే అ॒భిహ॑ర్య ది॒గ్భ్యః .
 జు॒షా॒ణో హ॒వ్యమ॒మృతే॑షు దూ॒ఢ్యః॑ . ఆ నో॑ ర॒యిం బ॑హు॒లాం గోమ॑తీ॒మిషం᳚ .
 నిధే॑హి॒ యక్ష॑ద॒మృతే॑షు॒ భూషన్॑ . అశ్వి॑నా య॒జ్ఞమాగ॑తం . దా॒శుషః॒
 పురు॑దꣳససా . పూ॒షా ర॑క్షతు నో ర॒యిం .. 2. 5. 4. 5..

17 ఇ॒మం య॒జ్ఞమ॒శ్వినా॑ వ॒ర్ధయం॑తా . ఇ॒మౌ ర॒యిం యజ॑మానాయ ధత్తం .
 ఇ॒మౌ ప॒శూన్ర॑క్షతాం వి॒శ్వతో॑ నః . పూ॒షా నః॑ పాతు॒ సద॒మప్ర॑యుచ్ఛన్ .
 ప్ర తే॑ మ॒హే స॑రస్వతి . సుభ॑గే॒ వాజి॑నీవతి . స॒త్య॒వాచే॑ భరే మ॒తిం .
 ఇ॒దం తే॑ హ॒వ్యం ఘృ॒తవ॑థ్సరస్వతి . స॒త్య॒వాచే॒ ప్రభ॑రేమా హ॒వీꣳషి॑
 . ఇ॒మాని॑ తే దురి॒తా సౌభ॑గాని . తేభి॑ర్వ॒యꣳ సు॒భగా॑సః స్యామ .. 2. 5. 4. 6..

 వ॒జ్ర్యహీ॑నామృజీ॒షం వ్యృ॑ణ్వతి రక్షతు నో ర॒యిꣳ సౌభ॑గా॒న్యేకం॑ చ .. 4..

18 య॒జ్ఞో రా॒యో య॒జ్ఞ ఈ॑శే॒ వసూ॑నాం . య॒జ్ఞః స॒స్యానా॑ము॒త సు॑క్షితీ॒నాం
 . య॒జ్ఞ ఇ॒ష్టః పూ॒ర్వచి॑త్తిం దధాతు . య॒జ్ఞో బ్ర॑హ్మ॒ణ్వాꣳ అప్యే॑తు దే॒వాన్
 . అ॒యం య॒జ్ఞో వ॑ర్ధతాం॒ గోభి॒రశ్వైః᳚ . ఇ॒యం వేదిః॑ స్వప॒త్యా సు॒వీరా᳚
 . ఇ॒దం బ॒ర్॒హిరతి॑ బ॒ర్॒హీగ్ష్య॒న్యా . ఇ॒మం య॒జ్ఞం విశ్వే॑ అవంతు దే॒వాః .
 భగ॑ ఏ॒వ భగ॑వాꣳ అస్తు దేవాః . తేన॑ వ॒యం భగ॑వంతః స్యామ .. 2. 5. 5. 1..

19 తం త్వా॑ భగ॒ సర్వ॒ ఇజ్జో॑హవీమి . స నో॑ భగ పుర ఏ॒తా భ॑వే॒హ . భగ॒
 ప్రణే॑త॒ర్భగ॒ సత్య॑రాధః . భగే॒మాం ధియ॒ముద॑వ॒దద॑న్నః . భగ॒ ప్రణో॑
 జనయ॒ గోభి॒రశ్వైః᳚ . భగ॒ ప్ర నృభి॑ర్నృ॒వంతః॑ స్యామ . శశ్వ॑తీః॒
 సమా॒ ఉప॑యంతి లో॒కాః . శశ్వ॑తీః॒ సమా॒ ఉప॑యం॒త్యాపః॑ . ఇ॒ష్టం పూ॒ర్తꣳ
 శశ్వ॑తీనా॒ꣳ॒ సమా॑నాꣳ శాశ్వ॒తేన॑ . హ॒విషే॒ష్ట్వాఽనం॒తం లో॒కం
 పర॒మారు॑రోహ .. 2. 5. 5. 2..

20 ఇ॒యమే॒వ సా యా ప్ర॑థ॒మా వ్యౌచ్ఛ॑త్ . సా రూ॒పాణి॑ కురుతే॒ పంచ॑ దే॒వీ .
 ద్వే స్వసా॑రౌ వయత॒స్తంత్ర॑మే॒తత్ . స॒నా॒తనం॒ విత॑త॒ꣳ॒ షణ్మ॑యూఖం .
 అవా॒న్యాగ్స్తంతూ᳚న్కి॒రతో॑ ధ॒త్తో అ॒న్యాన్ . నావ॑పృ॒జ్యాతే॒ న గ॑మాతే॒ అంతం᳚ .
 ఆ వో॑ యంతూదవా॒హాసో॑ అ॒ద్య . వృష్టిం॒ యే విశ్వే॑ మ॒రుతో॑ జు॒నంతి॑ . అ॒యం యో
 అ॒గ్నిర్మ॑రుతః॒ సమి॑ద్ధః . ఏ॒తం జు॑షధ్వం కవయో యువానః .. 2. 5. 5. 3..

21 ధా॒రా॒వ॒రా మ॒రుతో॑ ధృ॒ష్ణువో॑జసః . మృ॒గా న
 భీ॒మాస్త॑వి॒షేభి॑రూ॒ర్మిభిః॑ . అ॒గ్నయో॒ న శు॑శుచా॒నా ఋ॑జీ॒షిణః॑ .
 భ్రుమిం॒ ధమం॑త॒ ఉప॒ గా అ॑వృణ్వత . విచ॑క్రమే॒ త్రిర్దే॒వః . ఆవే॒ధసం॒
 నీల॑పృష్ఠం బృ॒హంతం᳚ . బృహ॒స్పతి॒ꣳ॒ సద॑నే సాదయధ్వం . సా॒దద్యో॑నిం॒
 దమ॒ ఆదీ॑ది॒వాꣳసం᳚ . హిర॑ణ్యవర్ణమరు॒షꣳ స॑పేమ . స హి శుచిః॑
 శ॒తప॑త్రః॒ స శుం॒ధ్యూః .. 2. 5. 5. 4..

22 హిర॑ణ్యవాశీరిషి॒రః సు॑వ॒ర్॒షాః . బృహ॒స్పతిః॒ స స్వా॑వే॒శ ఋ॒ష్వాః .
 పూ॒రూ సఖి॑భ్య ఆ సు॒తిం క॑రిష్ఠః . పూష॒గ్గ్॒స్తవ॑ వ్ర॒తే వ॒యం . న రి॑ష్యేమ
 క॒దాచ॒న . స్తో॒తార॑స్త ఇ॒హ స్మ॑సి . యాస్తే॑ పూష॒న్నావో॑ అం॒తః స॑ము॒ద్రే .
 హి॒ర॒ణ్యయీ॑రం॒తరి॑క్షే॒ చరం॑తి . యాభి॑ర్యాసి దూ॒త్యాꣳ సూర్య॑స్య . కామే॑న
 కృ॒తః శ్రవ॑ ఇ॒చ్ఛమా॑నః .. 2. 5. 5. 5..

23 అర॑ణ్యా॒న్యర॑ణ్యాన్య॒సౌ . యా ప్రేవ॒ నశ్య॑సి . క॒థా గ్రామం॒ న పృ॑చ్ఛసి .
 న త్వా॒ భీరి॑వ విందతీ3. వృ॒షా॒ర॒వాయ॒ వద॑తే . యదు॒పావ॑తి చిచ్చి॒కః .
 ఆ॒ఘా॒టీభి॑రివ ధా॒వయన్॑ . అ॒ర॒ణ్యా॒నిర్మ॑హీయతే . ఉ॒త గావ॑ ఇవాదన్ . ఉ॒తో
 వేశ్మే॑వ దృశ్యతే .. 2. 5. 5. 6..

24 ఉ॒తో అ॑రణ్యా॒నిః సా॒యం . శ॒క॒టీరి॑వ సర్జతి . గామం॒గైష॒ ఆహ్వ॑యతి .
 దార్వం॒గైష॒ ఉపా॑వధీత్ . వస॑న్నరణ్యా॒న్యాꣳ సా॒యం . అక్రు॑క్ష॒దితి॑ మన్యతే .
 న వా అ॑రణ్యా॒నిర్హం॑తి . అ॒న్యశ్చేన్నాభి॒గచ్ఛ॑తి . స్వా॒దోః ఫల॑స్య జ॒గ్ధ్వా .
 యత్ర॒ కామం॒ నిప॑ద్యతే . ఆంజ॑నగంధీꣳ సుర॒భీం . బ॒హ్వ॒న్నామ కృ॑షీవలాం .
 ప్రాహం మృ॒గాణాం᳚ మా॒తరం᳚ . అ॒ర॒ణ్యా॒నీమ॑శꣳసిషం .. 2. 5. 5. 7.. స్యా॒మ॒
 రు॒రో॒హ॒ యు॒వా॒నః॒ శుం॒ధ్యూరి॒చ్ఛమా॑నో దృశ్యతే॒ నిప॑ద్యతే చ॒త్వారి॑
 చ .. 5..

25 వార్త్ర॑హత్యాయ॒ శవ॑సే . పృ॒త॒నా॒సాహ్యా॑య చ . ఇంద్ర॒ త్వాఽఽవ॑ర్తయామసి .
 సు॒బ్రహ్మా॑ణం వీ॒రవం॑తం బృ॒హంతం᳚ . ఉ॒రుం గ॑భీ॒రం పృ॒థుబు॑ధ్నమింద్ర .
 శ్రు॒తర్షి॑ము॒గ్రమ॑భిమాతి॒షాహం᳚ . అ॒స్మభ్యం॑ చి॒త్రం వృష॑ణꣳ ర॒యిం
 దాః᳚ . క్షే॒త్రి॒యై త్వా॒ నిరృ॑త్యై త్వా . ద్రు॒హో ముం॑చామి॒ వరు॑ణస్య॒ పాశా᳚త్ .
 అ॒నా॒గసం॒ బ్రహ్మ॑ణే త్వా కరోమి .. 2. 5. 6. 1..

26 శి॒వే తే॒ ద్యావా॑పృథి॒వీ ఉ॒భే ఇ॒మే . శం తే॑ అ॒గ్నిః స॒హాద్భిర॑స్తు . శం
 ద్యావా॑పృథి॒వీ స॒హౌష॑ధీభిః . శమం॒తరి॑క్షꣳ స॒హ వాతే॑న తే . శం తే॒
 చత॑స్రః ప్ర॒దిశో॑ భవంతు . యా దైవీ॒శ్చత॑స్రః ప్ర॒దిశః॑ . వాత॑పత్నీర॒భి
 సూఱ్యో॑ విచ॒ష్టే . తాసాం᳚ త్వా జ॒రస॒ ఆద॑ధామి . ప్ర యక్ష్మ॑ ఏతు॒ నిరృ॑తిం
 పరా॒చైః . అమో॑చి॒ యక్ష్మా᳚ద్దురి॒తాదవ॑ర్త్యై .. 2. 5. 6. 2..

27 ద్రు॒హః పాశాం॒ నిరృ॑త్యై॒ చోద॑మోచి . అహా॒ అవ॑ర్తి॒మవి॑దథ్స్యో॒నం .
 అప్య॑భూద్భ॒ద్రే సు॑కృ॒తస్య॑ లో॒కే . సూర్య॑మృ॒తం తమ॑సో॒ గ్రాహ్యా॒ యత్ . దే॒వా
 అముం॑చ॒న్నసృ॑జ॒న్వ్యే॑నసః . ఏ॒వమ॒హమి॒మం క్షే᳚త్రి॒యాజ్జా॑మిశ॒ꣳ॒సాత్ .
 ద్రు॒హో ముం॑చామి॒ వరు॑ణస్య॒ పాశా᳚త్ . బృహ॑స్పతే యు॒వమింద్ర॑శ్చ॒ వస్వః॑ .
 ది॒వ్యస్యే॑శాథే ఉ॒త పార్థి॑వస్య . ధ॒త్తꣳ ర॒యి2ꣳ స్తు॑వ॒తే కీ॒రయే॑చిత్
 .. 2. 5. 6. 3..

28 యూ॒యం పా॑త స్వ॒స్తిభిః॒ సదా॑ నః . దే॒వా॒యుధ॒మింద్ర॒మా జోహు॑వానాః .
 వి॒శ్వా॒వృధ॑మ॒భి యే రక్ష॑మాణాః . యేన॑ హ॒తా దీ॒ర్ఘమధ్వా॑న॒మాయన్॑
 . అ॒నం॒తమర్థ॒మని॑వర్థ్స్యమానాః . యత్తే॑ సుజాతే హి॒మవ॑థ్సు భేష॒జం .
 మ॒యో॒భూః శంత॑మా॒ యద్ధృ॒దోఽసి॑ . తతో॑ నో దేహి సీబలే . అ॒దో గి॒రిభ్యో॒
 అధి॒ యత్ప్ర॒ధావ॑సి . స॒ꣳ॒శోభ॑మానా క॒న్యే॑వ శుభ్రే .. 2. 5. 6. 4..

29 తాం త్వా॒ ముద్గ॑లా హ॒విషా॑ వర్ధయంతి . సా నః॑ సీబలే ర॒యిమాభా॑జయే॒హ
 . పూర్వం॑ దేవా॒ అప॑రేణాను॒పశ్యం॒జన్మ॑భిః . జన్మా॒న్యవ॑రైః॒ పరా॑ణి .
 వేదా॑ని దేవా అ॒యమ॒స్మీతి॒ మాం . అ॒హꣳ హి॒త్వా శరీ॑రం జ॒రసః॑ ప॒రస్తా᳚త్
 . ప్రా॒ణా॒పా॒నౌ చక్షుః॒ శ్రోత్రం᳚ . వాచం॒ మన॑సి॒ సంభృ॑తాం . హి॒త్వా
 శరీ॑రం జ॒రసః॑ ప॒రస్తా᳚త్ . ఆ భూతిం॒ భూతిం॑ వ॒యమ॑శ్నవామహై . ఇ॒మా ఏ॒వ
 తా ఉ॒షసో॒ యాః ప్ర॑థ॒మా వ్యౌచ్ఛన్॑ . తా దే॒వ్యః॑ కుర్వతే॒ పంచ॑ రూ॒పా .
 శశ్వ॑తీ॒ర్నావ॑పృజ్యంతి . న గ॑మం॒త్యంతం᳚ .. 2. 5. 6. 5.. క॒రో॒మ్యవ॑ర్త్యై
 చిచ్ఛభ్రేఽశ్నవామహై చ॒త్వారి॑ చ .. 6..

30 వసూ॑నాం॒ త్వాఽధీ॑తేన . రు॒ద్రాణా॑మూ॒ర్మ్యా . ఆ॒ది॒త్యానాం॒ తేజ॑సా . విశ్వే॑షాం
 దే॒వానాం॒ క్రతు॑నా . మ॒రుతా॒మేమ్నా॑ జుహోమి॒ స్వాహా᳚ . అ॒భిభూ॑తిర॒హమాగ॑మం
 . ఇంద్ర॑సఖా స్వా॒యుధః॑ . ఆస్వాశా॑సు దు॒ష్షహః॑ . ఇ॒దం వర్చో॑ అ॒గ్నినా॑
 ద॒త్తమాగా᳚త్ . యశో॒ భర్గః॒ సహ॒ ఓజో॒ బలం॑ చ .. 2. 5. 7. 1..

31 దీ॒ర్ఘా॒యు॒త్వాయ॑ శ॒తశా॑రదాయ . ప్రతి॑గృభ్ణామి మహ॒తే వీ॒ర్యా॑య
 . ఆయు॑రసి వి॒శ్వాయు॑రసి . స॒ర్వాయు॑రసి॒ సర్వ॒మాయు॑రసి . సర్వం॑ మ॒
 ఆయు॑ర్భూయాత్ . సర్వ॒మాయు॑ర్గేషం . భూర్భువః॒ సువః॑ . అ॒గ్నిర్ధర్మే॑ణాన్నా॒దః .
 మృ॒త్యుర్ధర్మే॒ణాన్న॑పతిః . బ్రహ్మ॑ క్ష॒త్ర2ꣳ స్వాహా᳚ .. 2. 5. 7. 2..

32 ప్ర॒జాప॑తిః ప్రణే॒తా . బృహ॒స్పతిః॑ పుర ఏ॒తా . య॒మః పంథాః᳚ . చం॒ద్రమాః᳚
 పునర॒సుః స్వాహా᳚ . అ॒గ్నిర॑న్నా॒దోఽన్న॑పతిః . అ॒న్నాద్య॑మ॒స్మిన్, య॒జ్ఞే యజ॑మానాయ
 దదాతు॒ స్వాహా᳚ . సోమో॒ రాజా॒ రాజ॑పతిః . రా॒జ్యమ॒స్మిన్, య॒జ్ఞే యజ॑మానాయ దదాతు॒
 స్వాహా᳚ . వరు॑ణః స॒మ్రాట్థ్స॒మ్రాట్ప॑తిః . సామ్రా᳚జ్యమ॒స్మిన్, య॒జ్ఞే యజ॑మానాయ
 దదాతు॒ స్వాహా᳚ .. 2. 5. 7. 3..

33 మి॒త్రః, క్ష॒త్రం క్ష॒త్రప॑తిః . క్ష॒త్రమ॒స్మిన్, య॒జ్ఞే యజ॑మానాయ దదాతు॒
 స్వాహా᳚ . ఇంద్రో॒ బలం॒ బల॑పతిః . బల॑మ॒స్మిన్, య॒జ్ఞే యజ॑మానాయ దదాతు॒ స్వాహా᳚
 . బృహ॒స్పతి॒ర్బ్రహ్మ॒ బ్రహ్మ॑పతిః . బ్రహ్మా॒స్మిన్, య॒జ్ఞే యజ॑మానాయ దదాతు॒ స్వాహా᳚
 . స॒వి॒తా రా॒ష్ట్రꣳ రా॒ష్ట్రప॑తిః . రా॒ష్ట్రమ॒స్మిన్, య॒జ్ఞే యజ॑మానాయ దదాతు॒
 స్వాహా᳚ . పూ॒షా వి॒శాం విట్ప॑తిః . విశ॑మ॒స్మిన్, య॒జ్ఞే యజ॑మానాయ దదాతు॒ స్వాహా᳚
 . సర॑స్వతీ॒ పుష్టిః॒ పుష్టి॑పత్నీ . పుష్టి॑మ॒స్మిన్, య॒జ్ఞే యజ॑మానాయ దదాతు॒
 స్వాహా᳚ . త్వష్టా॑ పశూ॒నాం మి॑థు॒నానాꣳ॑ రూప॒కృద్రూ॒పప॑తిః . రూ॒పేణా॒స్మిన్,
 య॒జ్ఞే యజ॑మానాయ ప॒శూంద॑దాతు॒ స్వాహా᳚ .. 2. 5. 7. 4.. చ॒ స్వాహా॒ సామ్రా᳚జ్యమ॒స్మిన్,
 య॒జ్ఞే యజ॑మానాయ దదాతు॒ స్వాహా॒ విశ॑మ॒స్మిన్, య॒జ్ఞే యజ॑మానాయ దదాతు॒ స్వాహా॑
 చ॒త్వారి॑ చ .. 7.. అ॒గ్నిః సోమో॒ వరు॑ణో మి॒త్ర ఇంద్రో॒ బృహ॒స్పతిః॑ సవి॒తా
 పూ॒షా సర॑స్వతీ॒ త్వష్టా॒ దశ॑ ..

34 స ఈం᳚ పాహి॒ య ఋ॑జీ॒షీ తరు॑త్రః . యః శిప్ర॑వాన్వృష॒భో యో మ॑తీ॒నాం .
 యో గో᳚త్ర॒భిద్వ॑జ్ర॒భృద్యో హ॑రి॒ష్ఠాః . స ఇం॑ద్ర చి॒త్రాꣳ అ॒భితృం॑ధి॒
 వాజాన్॑ . ఆ తే॒ శుష్మో॑ వృష॒భ ఏ॑తు ప॒శ్చాత్ . ఓత్త॒రాద॑ధ॒రాగా పు॒రస్తా᳚త్
 . ఆ వి॒శ్వతో॑ అ॒భి సమే᳚త్వ॒ర్వాఙ్ . ఇంద్ర॑ ద్యు॒మ్నꣳ సువ॑ర్వద్ధేహ్య॒స్మే .
 ప్రోష్వ॑స్మై పురో ర॒థం . ఇంద్రా॑య శూ॒షమ॑ర్చత .. 2. 5. 8. 1..

35 అ॒భీ కే॑చిదు లోక॒కృత్ . సం॒గే స॒మథ్సు॑ వృత్ర॒హా . అ॒స్మాకం॑ బోధి
 చోది॒తా . నభం॑తామన్య॒ కేషాం᳚ . జ్యా॒కా అధి॒ ధన్వ॑సు . ఇంద్రం॑ వ॒యꣳ
 శు॑నా॒సీరం᳚ . అ॒స్మిన్, య॒జ్ఞే హ॑వామహే . ఆ వాజై॒రుప॑ నో గమత్ . ఇంద్రా॑య॒
 శునా॒సీరా॑య . స్రు॒చా జు॑హుత నో హ॒విః .. 2. 5. 8. 2..

36 జు॒షతాం॒ ప్రతి॒ మేధి॑రః . ప్ర హ॒వ్యాని॑ ఘృ॒తవం॑త్యస్మై . హర్య॑శ్వాయ
 భరతా స॒జోషాః᳚ . ఇంద్ర॒ర్తుభి॒ర్బ్రహ్మ॑ణా వావృధా॒నః . శు॒నా॒సీ॒రీ హ॒విరి॒దం
 జు॑షస్వ . వయః॑ సుప॒ర్ణా ఉప॑సేదు॒రింద్రం᳚ . ప్రి॒యమే॑ధా॒ ఋష॑యో॒ నాధ॑మానాః
 . అప॑ ధ్వాం॒తమూ᳚ర్ణు॒హి పూ॒ర్ధి చక్షుః॑ . ము॒ము॒గ్ధ్య॑స్మాన్ని॒ధయే॑వ బ॒ద్ధాన్ .
 బృ॒హదింద్రా॑య గాయత .. 2. 5. 8. 3..

37 మరు॑తో వృత్ర॒హంత॑మం . యేన॒ జ్యోతి॒రజ॑నయన్నృతా॒వృధః॑ . దే॒వం
 దే॒వాయ॒ జాగృ॑వి . కా మి॒హైకాః॒ క ఇ॒మే ప॑తం॒గాః . మాం॒థా॒లాః కులి॒ పరి॑
 మా పతంతి . అనా॑వృతైనా॒న్ప్రధ॑మంతు దే॒వాః . సౌప॑ర్ణం॒ చక్షు॑స్త॒నువా॑ విదేయ
 . ఏ॒వావం॑దస్వ॒ వరు॑ణం బృ॒హంతం᳚ . న॒మ॒స్యా ధీర॑మ॒మృత॑స్య గో॒పాం .
 స నః॒ శర్మ॑ త్రి॒వరూ॑థం॒ వియꣳ॑సత్ .. 2. 5. 8. 4..

38 యూ॒యం పా॑త స్వ॒స్తిభిః॒ సదా॑ నః . నాకే॑ సుప॒ర్ణముప॒ యత్పతం॑తం . హృ॒దా
 వేనం॑తో అ॒భ్యచ॑క్షత త్వా . హిర॑ణ్యపక్షం॒ వరు॑ణస్య దూ॒తం . య॒మస్య॒ యోనౌ॑
 శకు॒నం భు॑ర॒ణ్యుం . శం నో॑ దే॒వీర॒భిష్ట॑యే . ఆపో॑ భవంతు పీ॒తయే᳚ .
 శం యోర॒భిస్ర॑వంతు నః . ఈశా॑నా॒ వార్యా॑ణాం . క్షయం॑తీశ్చర్షణీ॒నాం .. 2. 5. 8. 5..

39 అ॒పో యా॑చామి భేష॒జం . అ॒ప్సు మే॒ సోమో॑ అబ్రవీత్ . అం॒తర్విశ్వా॑ని భేష॒జా .
 అ॒గ్నిం చ॑ వి॒శ్వశం॑భువం . ఆప॑శ్చ వి॒శ్వభే॑షజీః . యద॒ప్సు తే॑ సరస్వతి .
 గోష్వశ్వే॑షు॒ యన్మధు॑ . తేన॑ మే వాజినీవతి . ముఖ॑మంగ్ధి సరస్వతి . యా సర॑స్వతీ
 వైశంభ॒ల్యా .. 2. 5. 8. 6..

40 తస్యాం᳚ మే రాస్వ . తస్యా᳚స్తే భక్షీయ . తస్యా᳚స్తే భూయిష్ఠ॒భాజో॑ భూయాస్మ . అ॒హం
 త్వద॑స్మి॒ మద॑సి॒ త్వమే॒తత్ . మమా॑సి॒ యోని॒స్తవ॒ యోని॑రస్మి . మమై॒వ సన్వహ॑
 హ॒వ్యాన్య॑గ్నే . పు॒త్రః పి॒త్రే లో॑క॒కృజ్జా॑తవేదః . ఇ॒హైవ సంతత్ర॒ సంతం॑
 త్వాఽగ్నే . ప్రా॒ణేన॑ వా॒చా మన॑సా బిభర్మి . తి॒రో మా॒ సంత॒మాయు॒ర్మా ప్రహా॑సీత్ ..

 2. 5. 8. 7..

41 జ్యోతి॑షా త్వా వైశ్వాన॒రేణోప॑తిష్ఠే . అ॒యం తే॒ యోని॑రృ॒త్వియః॑ . యతో॑
 జా॒తో అరో॑చథాః . తం జా॒నన్న॑గ్న॒ ఆరో॑హ . అథా॑ నో వర్ధయా ర॒యిం . యా తే॑
 అగ్నే య॒జ్ఞియా॑ త॒నూస్తయేహ్యారో॑హా॒త్మాఽఽత్మానం᳚ . అచ్ఛా॒ వసూ॑ని కృ॒ణ్వన్న॒స్మే
 నర్యా॑ పు॒రూణి॑ . య॒జ్ఞో భూ॒త్వా య॒జ్ఞమాసీ॑ద॒ స్వాం యోనిం᳚ . జాత॑వేదో॒ భువ॒
 ఆజాయ॑మానః॒ సక్ష॑య॒ ఏహి॑ . ఉ॒పావ॑రోహ జాతవేదః॒ పున॒స్త్వం .. 2. 5. 8. 8..

42 దే॒వేభ్యో॑ హ॒వ్యం వ॑హ నః ప్రజా॒నన్ . ఆయుః॑ ప్ర॒జాꣳ ర॒యిమ॒స్మాసు॑
 ధేహి . అజ॑స్రో దీదిహి నో దురో॒ణే . తమింద్రం॑ జోహవీమి మ॒ఘవా॑నము॒గ్రం .
 స॒త్రాదధా॑న॒మప్ర॑తిష్కుత॒ꣳ॒ శవాꣳ॑సి . మꣳహి॑ష్ఠో గీ॒ర్భిరా చ॑
 య॒జ్ఞియో॑ఽవ॒వర్త॑త్ . రా॒యే నో॒ విశ్వా॑ సు॒పథా॑ కృణోతు వ॒జ్రీ . త్రిక॑ద్రుకేషు
 మహి॒షో యవా॑శిరం తువి॒శుష్మ॑స్తృ॒పత్ . సోమ॑మపిబ॒ద్విష్ణు॑నా సు॒తం యథావ॑శత్
 . స ఈం᳚ మమాద॒ మహి॒ కర్మ॒ కర్త॑వే మ॒హాము॒రుం .. 2. 5. 8. 9..

43 సైనꣳ॑ సశ్చద్దే॒వం దే॒వః స॒త్యమిందుꣳ॑ స॒త్య ఇంద్రః॑ . వి॒దద్యతీ॑
 స॒రమా॑ రు॒గ్ణమద్రేః᳚ . మహి॒ పాథః॑ పూ॒ర్వ్యꣳ స॒ధ్రియ॑క్కః . అగ్రం॑
 నయథ్సు॒పద్యక్ష॑రాణాం . అచ్ఛా॒ రవం॑ ప్రథ॒మా జా॑న॒తీ గా᳚త్ . వి॒దద్గవ్యꣳ॑
 స॒రమా॑ దృ॒ఢమూ॒ర్వం . యేనా॒ నుకం॒ మాను॑షీ॒ భోజ॑తే॒ విట్ . ఆ యే విశ్వా᳚
 స్వప॒త్యాని॑ చ॒క్రుః . కృ॒ణ్వా॒నాసో॑ అమృత॒త్వాయ॑ గా॒తుం . త్వం నృభి॑ర్నృపతే
 దే॒వహూ॑తౌ .. 2. 5. 8. 10..

44 భూరీ॑ణి వృ॒త్వా హ॑ర్యశ్వ హꣳసి . త్వం నిద॑స్యుం॒ చుము॑రిం . ధునిం॒
 చాస్వా॑పయో ద॒భీత॑యే సు॒హంతు॑ . ఏ॒వా పా॑హి ప్ర॒త్నథా॒ మంద॑తు త్వా . శ్రు॒ధి
 బ్రహ్మ॑ వావృధస్వో॒త గీ॒ర్భిః . ఆ॒విః సూర్యం॑ కృణు॒హి పీ॒పిహీ॒షః . జ॒హి
 శత్రూꣳ॑ర॒భి గా ఇం॑ద్ర తృంధి . అగ్నే॒ బాధ॑స్వ॒ వి మృధో॑ నుదస్వ . అపామీ॑వా॒
 అప॒ రక్షాꣳ॑సి సేధ . అ॒స్మాథ్స॑ము॒ద్రాద్బృ॑హ॒తో ది॒వో నః॑ .. 2. 5. 8. 11..

45 అ॒పాం భూ॒మాన॒ముప॑ నః సృజే॒హ . యజ్ఞ॒ ప్రతి॑తిష్ఠ సుమ॒తౌ సు॒శేవా॒ ఆ త్వా᳚
 . వసూ॑ని పురు॒ధా వి॑శంతు . దీ॒ర్ఘమాయు॒ర్యజ॑మానాయ కృ॒ణ్వన్ . అధా॒మృతే॑న
 జరి॒తార॑మంగ్ధి . ఇంద్రః॑ శు॒నావ॒ద్విత॑నోతి॒ సీరం᳚ . సం॒వ॒థ్స॒రస్య॑
 ప్రతి॒మాణ॑మే॒తత్ . అ॒ర్కస్య॒ జ్యోతి॒స్తదిదా॑స॒ జ్యేష్ఠం᳚ . సం॒వ॒థ్స॒రꣳ
 శు॒నవ॒థ్సీర॑మే॒తత్ . ఇంద్ర॑స్య॒ రాధః॒ ప్రయ॑తం పు॒రు త్మనా᳚ . తద॑ర్కరూ॒పం
 వి॒మిమా॑నమేతి . ద్వాద॑శారే॒ ప్రతి॑తిష్ఠ॒తీద్వృషా᳚ . అ॒శ్వా॒యంతో॑ గ॒వ్యంతో॑
 వా॒జయం॑తః . హవా॑మహే॒ త్వోప॑గంత॒ వా ఉ॑ . ఆ॒భూషం॑తస్త్వా సుమ॒తౌ నవా॑యాం .
 వ॒యమిం॑ద్ర త్వా శు॒నꣳ హు॑వేమ .. 2. 5. 8. 12..

 అ॒ర్చ॒త॒ హ॒విర్గా॑యత యꣳసచ్చర్షణీ॒నాం వై॑శంభ॒ల్యా హా॑సీ॒త్త్వము॒రుం
దే॒వహూ॑తౌ న॒స్త్మనా॒ షట్చ॑ .. 8..

 ప్రా॒ణ ఉ॒దేహి॒ పున॒రా నో॑ భర య॒జ్ఞో రా॒యో వార్త్ర॑హత్యాయ॒ వసూ॑నా॒ꣳ॒
స ఈం᳚ పాహ్య॒ష్టౌ .. 8..

 ప్రా॒ణో ర॑క్ష॒త్యగృ॑భీతా ధారావ॒రా మ॒రుతో॑ దీర్ఘాయు॒త్వాయ॒ జ్యోతి॑షా త్వా॒
పంచ॑చత్వారిꣳశత్ .. 45..

 ప్రా॒ణః శు॒నꣳ హు॑వేమ ..

ద్వితీయాష్టకే షష్ఠః ప్రపాఠకః 6

1 స్వా॒ద్వీం త్వా᳚ స్వా॒దునా᳚ . తీ॒వ్రాం తీ॒వ్రేణ॑ . అ॒మృతా॑మ॒మృతే॑న . మధు॑మతీం॒
   మధు॑మతా . సృ॒జామి॒ సꣳసోమే॑న . సోమో᳚ఽస్య॒శ్విభ్యాం᳚ పచ్యస్వ . సర॑స్వత్యై
   పచ్యస్వ . ఇంద్రా॑య సు॒త్రామ్ణే॑ పచ్యస్వ . పరీ॒తో షిం॑చతా సు॒తం . సోమో॒ య
   ఉ॑త్త॒మꣳ హ॒విః .. 2. 6. 1. 1..

2 ద॒ధ॒న్వా యో నఱ్యో॑ అ॒ప్స్వం॑తరా . సు॒షావ॒ సోమ॒మద్రి॑భిః . పు॒నాతు॑ తే
   పరి॒స్రుతం᳚ . సోమ॒ꣳ॒ సూర్య॑స్య దుహి॒తా . వారే॑ణ॒ శశ్వ॑తా॒ తనా᳚ .
   వా॒యుః పూ॒తః ప॒విత్రే॑ణ . ప్రాంఖ్సోమో॒ అతి॑ద్రుతః . ఇంద్ర॑స్య॒ యుజ్యః॒ సఖా᳚
   . వా॒యుః పూ॒తః ప॒విత్రే॑ణ . ప్ర॒త్యంఖ్సోమో॒ అతి॑ద్రుతః .. 2. 6. 1. 2..

3 ఇంద్ర॑స్య॒ యుజ్యః॒ సఖా᳚ . బ్రహ్మ॑ క్ష॒త్రం ప॑వతే॒ తేజ॑ ఇంద్రి॒యం . సుర॑యా॒
   సోమః॑ సు॒త ఆసు॑తో॒ మదా॑య . శు॒క్రేణ॑ దేవ దే॒వతాః᳚ పిపృగ్ధి . రసే॒నాన్నం॒
   యజ॑మానాయ ధేహి . కు॒విదం॒గ యవ॑మంతో॒ యవం॑ చిత్ . యథా॒ దాంత్య॑నుపూ॒ర్వం
   వి॒యూయ॑ . ఇ॒హేహై॑షాం కృణుత॒ భోజ॑నాని . యే బ॒ర్॒హిషో॒ నమో॑వృక్తిం॒ న
   జ॒గ్ముః . ఉ॒ప॒యా॒మగృ॑హీతోఽస్య॒శ్విభ్యాం᳚ త్వా॒ జుష్టం॑ గృహ్ణామి .. 2. 6. 1. 3..

4 సర॑స్వత్యా॒ ఇంద్రా॑య సు॒త్రామ్ణే᳚ . ఏ॒ష తే॒ యోని॒స్తేజ॑సే త్వా . వీ॒ర్యా॑య త్వా॒
   బలా॑య త్వా . తేజో॑ఽసి॒ తేజో॒ మయి॑ ధేహి . వీ॒ర్య॑మసి వీ॒ర్యం॑ మయి॑ ధేహి .
   బల॑మసి॒ బలం॒ మయి॑ ధేహి . నానా॒ హి వాం᳚ దే॒వహి॑త॒ꣳ॒ సదః॑ కృ॒తం .
   మా సꣳసృ॑క్షాథాం పర॒మే వ్యో॑మన్ . సురా॒ త్వమసి॑ శు॒ష్మిణీ॒ సోమ॑ ఏ॒షః .
   మా మా॑ హిꣳసీః॒ స్వాం యోని॑మావి॒శన్ .. 2. 6. 1. 4..

5 ఉ॒ప॒యా॒మగృ॑హీతోఽస్యాశ్వి॒నం తేజః॑ . సా॒ర॒స్వ॒తం వీ॒ర్యం᳚ . ఐం॒ద్రం బలం᳚
 . ఏ॒ష తే॒ యోని॒ర్మోదా॑య త్వా . ఆ॒నం॒దాయ॑ త్వా॒ మహ॑సే త్వా . ఓజో॒ఽస్యోజో॒ మయి॑
 ధేహి . మ॒న్యుర॑సి మ॒న్యుం మయి॑ ధేహి . మహో॑ఽసి॒ మహో॒ మయి॑ ధేహి . సహో॑ఽసి॒
 సహో॒ మయి॑ ధేహి . యా వ్యా॒ఘ్రం విషూ॑చికా . ఉ॒భౌ వృకం॑ చ॒ రక్ష॑తి . శ్యే॒నం
 ప॑త॒త్రిణꣳ॑ సి॒ꣳ॒హం . సేమం పా॒త్వꣳహ॑సః . సం॒పృచః॑ స్థ॒ సం
 మా॑ భ॒ద్రేణ॑ పృంక్త . వి॒పృచః॑ స్థ॒ వి మా॑ పా॒ప్మనా॑ పృంక్త .. 2. 6. 1. 5.. హ॒విః ప్ర॒త్యంఖ్సోమో॒ అతి॑ద్రుతో గృహ్ణామ్యావి॒శన్విషూ॑చికా॒ పంచ॑ చ .. 1..

6 సోమో॒ రాజా॒ఽమృతꣳ॑ సు॒తః . ఋ॒జీ॒షేణా॑జహాన్మృ॒త్యుం . ఋ॒తేన॑
 స॒త్యమిం॑ద్రి॒యం . విపానꣳ॑ శు॒క్రమంధ॑సః . ఇంద్ర॑స్యేంద్రి॒యం . ఇ॒దం
 పయో॒ఽమృతం॒ మధు॑ . సోమ॑మ॒ద్భ్యో వ్య॑పిబత్ . ఛంద॑సా హ॒ꣳ॒సః శు॑చి॒షత్
 . ఋ॒తేన॑ స॒త్యమిం॑ద్రి॒యం . అ॒ద్భ్యః, క్షీ॒రం వ్య॑పిబత్ .. 2. 6. 2. 1..

7 క్రుఙ్ఙాం᳚గిర॒సో ధి॒యా . ఋ॒తేన॑ స॒త్యమిం॑ద్రి॒యం . అన్నా᳚త్పరి॒స్రుతో॒
 రసం᳚ . బ్రహ్మ॑ణా॒ వ్య॑పిబత్క్ష॒త్త్రం . ఋ॒తేన॑ స॒త్యమిం॑ద్రి॒యం . రేతో॒
 మూత్రం॒ విజ॑హాతి . యోనిం॑ ప్రవి॒శదిం॑ద్రి॒యం . గర్భో॑ జ॒రాయు॒ణాఽఽవృ॑తః .
 ఉల్బం॑ జహాతి॒ జన్మ॑నా . ఋ॒తేన॑ స॒త్యమిం॑ద్రి॒యం .. 2. 6. 2. 2..

8 వేదే॑న రూ॒పే వ్య॑కరోత్ . స॒తా॒స॒తీ ప్ర॒జాప॑తిః . ఋ॒తేన॑
 స॒త్యమిం॑ద్రి॒యం . సోమే॑న॒ సోమౌ॒ వ్య॑పిబత్ . సు॒తా॒సు॒తౌ ప్ర॒జాప॑తిః
 . ఋ॒తేన॑ స॒త్యమిం॑ద్రి॒యం . దృ॒ష్ట్వా రూ॒పే వ్యాక॑రోత్ . స॒త్యా॒నృ॒తే
 ప్ర॒జాప॑తిః . అశ్ర॑ద్ధా॒మనృ॒తేఽద॑ధాత్ . శ్ర॒ద్ధాꣳ స॒త్యే ప్ర॒జాప॑తిః
 . ఋ॒తేన॑ స॒త్యమిం॑ద్రి॒యం . దృ॒ష్ట్వా ప॑రి॒స్రుతో॒ రసం᳚ . శు॒క్రేణ॑
 శు॒క్రం వ్య॑పిబత్ . పయః॒ సోమం॑ ప్ర॒జాప॑తిః . ఋ॒తేన॑ స॒త్యమిం॑ద్రి॒యం .
 విపానꣳ॑ శు॒క్రమంధ॑సః . ఇంద్ర॑స్యేంద్రి॒యం . ఇ॒దం పయో॒ఽమృతం॒ మధు॑ ..

 2. 6. 2. 3.. అ॒ద్భ్యః, క్షీ॒రం వ్య॑పిబ॒జ్జన్మ॑న॒ర్తేన॑ స॒త్యమిం॑ద్రి॒య2ꣳ
 శ్ర॒ద్ధాꣳ స॒త్యే ప్ర॒జాప॑తిర॒ష్టౌ చ॑ .. 2.. సోమో॒ రాజా॒ విపాన॒ꣳ॒
 సోమ॑మ॒ద్భ్యోఽన్నా॒ద్రేతో॒ మూత్రం॒ వేదే॑న సతాస॒తీ సోమే॑న సుతాసు॒తౌ దృ॒ష్ట్వా
 రూ॒పే దృ॒ష్ట్వా ప॑రి॒స్రుతా॒ రసం॒ విపానం॒ దశ॑ ..

9 సురా॑వంతం బర్హి॒షదꣳ॑ సు॒వీరం᳚ . య॒జ్ఞꣳ హి॑న్వంతి మహి॒షా నమో॑భిః
 . దధా॑నాః॒ సోమం॑ ది॒వి దే॒వతా॑సు . మదే॒మేంద్రం॒ యజ॑మానాః స్వ॒ర్కాః . యస్తే॒
 రసః॒ సంభృ॑త॒ ఓష॑ధీషు . సోమ॑స్య॒ శుష్మః॒ సుర॑యా సు॒తస్య॑ . తేన॑
 జిన్వ॒ యజ॑మానం॒ మదే॑న . సర॑స్వతీమ॒శ్వినా॒వింద్ర॑మ॒గ్నిం . యమ॒శ్వినా॒
 నము॑చేరాసు॒రాదధి॑ . సర॑స్వ॒త్యస॑నోదింద్రి॒యాయ॑ .. 2. 6. 3. 1..

10 ఇ॒మం తꣳ శు॒క్రం మధు॑మంత॒మిందుం᳚ . సోమ॒ꣳ॒ రాజా॑నమి॒హ భ॑క్షయామి
 . యదత్ర॑ రి॒ప్తꣳ ర॒సినః॑ సు॒తస్య॑ . యదింద్రో॒ అపి॑బ॒చ్ఛచీ॑భిః . అ॒హం
 తద॑స్య॒ మన॑సా శి॒వేన॑ . సోమ॒ꣳ॒ రాజా॑నమి॒హ భ॑క్షయామి . పి॒తృభ్యః॑
 స్వధా॒విభ్యః॑ స్వ॒ధా నమః॑ . పి॒తా॒మ॒హేభ్యః॑ స్వధా॒విభ్యః॑ స్వ॒ధా నమః॑
 . ప్రపి॑తామహేభ్యః స్వధా॒విభ్యః॑ స్వ॒ధా నమః॑ . అక్ష॑న్పి॒తరః॑ .. 2. 6. 3. 2..

11 అమీ॑మదంత పి॒తరః॑ . అతీ॑తృపంత పి॒తరః॑ . అమీ॑మృజంత పి॒తరః॑
 . పిత॑రః॒ శుంధ॑ధ్వం . పు॒నంతు॑ మా పి॒తరః॑ సో॒మ్యాసః॑ . పు॒నంతు॑ మా
 పితామ॒హాః . పు॒నంతు॒ ప్రపి॑తామహాః . ప॒విత్రే॑ణ శ॒తాయు॑షా . పు॒నంతు॑ మా
 పితామ॒హాః . పు॒నంతు॒ ప్రపి॑తామహాః .. 2. 6. 3. 3..

12 ప॒విత్రే॑ణ శ॒తాయు॑షా . విశ్వ॒మాయు॒ర్వ్య॑శ్నవై . అగ్న॒ ఆయూꣳ॑షి
 పవ॒సేఽగ్నే॒ పవ॑స్వ . పవ॑మానః॒ సువ॒ర్జనః॑ పు॒నంతు॑ మా దేవజ॒నాః . జాత॑వేదః
 ప॒విత్ర॑వ॒ద్యత్తే॑ ప॒విత్ర॑మ॒ర్చిషి॑ . ఉ॒భాభ్యాం᳚ దేవ సవితర్వైశ్వదే॒వీ
 పు॑న॒తీ . యే స॑మా॒నాః సమ॑నసః . పి॒తరో॑ యమ॒రాజ్యే᳚ . తేషాం᳚ లో॒కః స్వ॒ధా
 నమః॑ . య॒జ్ఞో దే॒వేషు॑ కల్పతాం .. 2. 6. 3. 4..

13 యే స॑జా॒తాః సమ॑నసః . జీ॒వా జీ॒వేషు॑ మామ॒కాః . తేషా॒గ్॒ శ్రీర్మయి॑
 కల్పతాం . అ॒స్మిం ల్లో॒కే శ॒తꣳ సమాః᳚ . ద్వే స్రు॒తీ అ॑శృణవం పితృ॒ణాం .
 అ॒హం దే॒వానా॑ము॒త మర్త్యా॑నాం . యాభ్యా॑మి॒దం విశ్వ॒మేజ॒థ్సమే॑తి . యదం॑త॒రా
 పి॒తరం॑ మా॒తరం॑ చ . ఇ॒దꣳ హ॒విః ప్ర॒జన॑నం మే అస్తు . దశ॑వీరꣳ
 స॒ర్వగ॑ణ2ꣳ స్వ॒స్తయే᳚ . ఆ॒త్మ॒సని॑ ప్రజా॒సని॑ . ప॒శు॒సన్య॑భయ॒సని॑
 లోక॒సని॑ . అ॒గ్నిః ప్ర॒జాం బ॑హు॒లాం మే॑ కరోతు . అన్నం॒ పయో॒ రేతో॑ అ॒స్మాసు॑ ధత్త
 . రా॒యస్పోష॒మిష॒మూర్జ॑మ॒స్మాసు॑ దీధర॒థ్స్వాహా᳚ .. 2. 6. 3. 5.. ఇం॒ద్రి॒యాయ॑
 పి॒తరః॑ శ॒తాయు॑షా పు॒నంతు॑ మా పితామ॒హాః పు॒నంతు॒ ప్రపి॑తామహాః కల్పతాగ్
 స్వ॒స్తయే॒ పంచ॑ చ .. 3..

14 సీసే॑న॒ తంత్రం॒ మన॑సా మనీ॒షిణః॑ . ఉ॒ర్ణా॒సూ॒త్రేణ॑ క॒వయో॑ వయంతి .
 అ॒శ్వినా॑ య॒జ్ఞꣳ స॑వి॒తా సర॑స్వతీ . ఇంద్ర॑స్య రూ॒పం వరు॑ణో భిష॒జ్యన్ .
 తద॑స్య రూ॒పమ॒మృత॒ꣳ॒ శచీ॑భిః . తి॒స్రో ద॑ధుర్దే॒వతాః᳚ సꣳరరా॒ణాః .
 లోమా॑ని॒ శష్పై᳚ర్బహు॒ధా న తోక్మ॑భిః . త్వగ॑స్య మా॒ꣳ॒సమ॑భవ॒న్న లా॒జాః
 . తద॒శ్వినా॑ భి॒షజా॑ రు॒ద్రవ॑ర్తనీ . సర॑స్వతీ వయతి॒ పేశో॒ అంత॑రః .. 2. 6. 4. 1..

15 అస్థి॑ మ॒జ్జానం॒ మాస॑రైః . కా॒రో॒త॒రేణ॒ దధ॑తో॒ గవాం᳚ త్వ॒చి .
 సర॑స్వతీ॒ మన॑సా పేశ॒లం వసు॑ . నాస॑త్యాభ్యాం వయతి దర్శ॒తం వపుః॑ .
 రసం॑ పరి॒స్రుతా॒ న రోహి॑తం . న॒గ్నహు॒ర్ధీర॒స్తస॑రం॒ న వేమ॑ . పయ॑సా
 శు॒క్రమ॒మృతం॑ జ॒నిత్రం᳚ . సుర॑యా॒ మూత్రా᳚జ్జనయంతి॒ రేతః॑ . అపామ॑తిం
 దుర్మ॒తిం బాధ॑మానాః . ఊవ॑ధ్యం॒ వాతꣳ॑ స॒బువం॒ తదా॒రాత్ .. 2. 6. 4. 2..

16 ఇంద్రః॑ సు॒త్రామా॒ హృద॑యేన స॒త్యం . పు॒రో॒డాశే॑న సవి॒తా జ॑జాన .
 యకృ॑త్క్లో॒మానం॒ వరు॑ణో భిష॒జ్యన్ . మత॑స్నే వాయ॒వ్యై᳚ర్న మి॑నాతి పి॒త్తం
 . ఆం॒త్రాణి॑ స్థా॒లీ మధు॒ పిన్వ॑మానా . గుదా॒ పాత్రా॑ణి సు॒దుఘా॒ న ధే॒నుః .
 శ్యే॒నస్య॒ పత్రం॒ న ప్లీ॒హా శచీ॑భిః . ఆ॒సం॒దీ నాభి॑రు॒దరం॒ న మా॒తా .
 కుం॒భో వ॑ని॒ష్ఠుర్జ॑ని॒తా శచీ॑భిః . యస్మి॒న్నగ్రే॒ యోన్యాం॒ గర్భో॑ అం॒తః ..

 2. 6. 4. 3..

17 ప్లా॒శీర్వ్య॑క్తః శ॒తధా॑ర॒ ఉథ్సః॑ . దు॒హే న కుం॒భీగ్ స్వ॒ధాం పి॒తృభ్యః॑
 . ముఖ॒ꣳ॒ సద॑స్య॒ శిర॒ ఇథ్సదే॑న . జి॒హ్వా ప॒విత్ర॑మ॒శ్వినా॒ సꣳ
 సర॑స్వతీ . చప్పం॒ న పా॒యుర్భి॒షగ॑స్య॒ వాలః॑ . వ॒స్తిర్న శేపో॒ హర॑సా
 తర॒స్వీ . అ॒శ్విభ్యాం॒ చక్షు॑ర॒మృతం॒ గ్రహా᳚భ్యాం . ఛాగే॑న॒ తేజో॑ హ॒విషా॑
 శృ॒తేన॑ . పక్ష్మా॑ణి గో॒ధూమైః॒ క్వ॑లైరు॒తాని॑ . పేశో॒ న శు॒క్లమసి॑తం
 వసాతే .. 2. 6. 4. 4..

18 అవి॒ర్న మే॒షో న॒సి వీ॒ర్యా॑య . ప్రా॒ణస్య॒ పంథా॑ అ॒మృతో॒ గ్రహా᳚భ్యాం
 . సర॑స్వ॒త్యుప॒వాకై᳚ర్వ్యా॒నం . నస్యా॑ని బ॒ర్॒హిర్బద॑రైర్జజాన . ఇంద్ర॑స్య
 రూ॒పమృ॑ష॒భో బలా॑య . కర్ణా᳚భ్యా॒గ్॒ శ్రోత్ర॑మ॒మృతం॒ గ్రహా᳚భ్యాం . యవా॒
 న బ॒ర్॒హిర్భ్రు॒వి కేస॑రాణి . క॒ర్కంధు॑ జజ్ఞే॒ మధు॑ సార॒ఘం ముఖా᳚త్ .
 ఆ॒త్మన్ను॒పస్థే॒ న వృక॑స్య॒ లోమ॑ . ముఖే॒ శ్మశ్రూ॑ణి॒ న వ్యా᳚ఘ్రలో॒మం ..

 2. 6. 4. 5..

19 కేశా॒ న శీ॒ర్॒షన్, యశ॑సే శ్రి॒యై శిఖా᳚ . సి॒ꣳ॒హస్య॒ లోమ॒
 త్విషి॑రింద్రి॒యాణి॑ . అంగా᳚న్యా॒త్మన్భి॒షజా॒ తద॒శ్వినా᳚ . ఆ॒త్మాన॒మంగైః॒
 సమ॑ధా॒థ్సర॑స్వతీ . ఇంద్ర॑స్య రూ॒పꣳ శ॒తమా॑న॒మాయుః॑ . చం॒ద్రేణ॒
 జ్యోతి॑ర॒మృతం॒ దధా॑నా . సర॑స్వతీ॒ యోన్యాం॒ గర్భ॑మం॒తః . అ॒శ్విభ్యాం॒
 పత్నీ॒ సుకృ॑తం బిభర్తి . అ॒పాꣳ రసే॑న॒ వరు॑ణో॒ న సామ్నా᳚ . ఇంద్రగ్గ్॑ శ్రి॒యై
 జ॒నయ॑న్న॒ప్సు రాజా᳚ . తేజః॑ పశూ॒నాꣳ హ॒విరిం॑ద్రి॒యావ॑త్ . ప॒రి॒స్రుతా॒
 పయ॑సా సార॒ఘం మధు॑ . అ॒శ్విభ్యాం᳚ దు॒గ్ధం భి॒షజా॒ సర॑స్వత్యా సుతాసు॒తాభ్యాం᳚
 . అ॒మృతః॒ సోమ॒ ఇందుః॑ .. 2. 6. 4. 6.. అంత॑ర ఆ॒రాదం॒తర్వ॑సాతే వ్యాఘ్రలో॒మꣳ
 రాజా॑ చ॒త్వారి॑ చ .. 4..

20 మి॒త్రో॑ఽసి॒ వరు॑ణోఽసి . సమ॒హం విశ్వై᳚ర్దే॒వైః . క్ష॒త్త్రస్య॒ నాభి॑రసి .
 క్ష॒త్త్రస్య॒ యోని॑రసి . స్యో॒నా మా సీ॑ద . సు॒షదా॒ మా సీ॑ద . మా త్వా॑ హిꣳసీత్ .
 మా మా॑ హిꣳసీత్ . నిష॑సాద ధృ॒తవ్ర॑తో॒ వరు॑ణః . ప॒స్త్యా᳚స్వా .. 2. 6. 5. 1..

21 సామ్రా᳚జ్యాయ సు॒క్రతుః॑ . దే॒వస్య॑ త్వా సవి॒తుః ప్ర॑స॒వే . అ॒శ్వినో᳚ర్బా॒హుభ్యాం᳚ .
 పూ॒ష్ణో హస్తా᳚భ్యాం . అ॒శ్వినో॒ర్భైష॑జ్యేన . తేజ॑సే బ్రహ్మవర్చ॒సాయా॒భిషిం॑చామి
 . దే॒వస్య॑ త్వా సవి॒తుః ప్ర॑స॒వే . అ॒శ్వినో᳚ర్బా॒హుభ్యాం᳚ . పూ॒ష్ణో హస్తా᳚భ్యాం .
 సర॑స్వత్యై॒ భైష॑జ్యేన .. 2. 6. 5. 2..

22 వీ॒ర్యా॑యా॒న్నాద్యా॑యా॒భిషిం॑చామి . దే॒వస్య॑ త్వా సవి॒తుః ప్ర॑స॒వే
 . అ॒శ్వినో᳚ర్బా॒హుభ్యాం᳚ . పూ॒ష్ణో హస్తా᳚భ్యాం . ఇంద్ర॑స్యేంద్రి॒యేణ॑ . శ్రి॒యై
 యశ॑సే॒ బలా॑యా॒భిషిం॑చామి . కో॑ఽసి కత॒మో॑ఽసి . కస్మై᳚ త్వా॒ కాయ॑ త్వా .
 సుశ్లో॒కా 4 ం సుమం॑గ॒లా 4 ం సత్య॑రా॒జా 3 న్ . శిరో॑ మే॒ శ్రీః .. 2. 6. 5. 3..

23 యశో॒ ముఖం᳚ . త్విషిః॒ కేశా᳚శ్చ॒ శ్మశ్రూ॑ణి . రాజా॑ మే ప్రా॒ణో॑ఽమృతం᳚ .
 స॒మ్రాట్చక్షుః॑ . వి॒రాట్ఛ్రోత్రం᳚ . జి॒హ్వా మే॑ భ॒ద్రం . వాఙ్మహః॑ . మనో॑ మ॒న్యుః
 . స్వ॒రాడ్భామః॑ . మోదాః᳚ ప్రమో॒దా అం॒గులీ॒రంగా॑ని .. 2. 6. 5. 4..

24 చి॒త్తం మే॒ సహః॑ . బా॒హూ మే॒ బల॑మింద్రి॒యం . హస్తౌ॑ మే॒ కర్మ॑ వీ॒ర్యం᳚ .
 ఆ॒త్మా క్ష॒త్రమురో॒ మమ॑ . పృ॒ష్టీర్మే॑ రా॒ష్ట్రము॒దర॒మꣳసౌ᳚ . గ్రీ॒వాశ్చ॒
 శ్రోణ్యౌ᳚ . ఊ॒రూ అ॑ర॒త్నీ జాను॑నీ . విశో॒ మేఽఙ్గా॑ని స॒ర్వతః॑ . నాభి॑ర్మే
 చి॒త్తం వి॒జ్ఞానం᳚ . పా॒యుర్మేఽప॑చితిర్భ॒సత్ .. 2. 6. 5. 5..

25 ఆ॒నం॒ద॒నం॒దావాం॒డౌ మే᳚ . భగః॒ సౌభా᳚గ్యం॒ పసః॑ . జంఘా᳚భ్యాం ప॒ద్భ్యాం
 ధర్మో᳚ఽస్మి . వి॒శి రాజా॒ ప్రతి॑ష్ఠితః . ప్రతి॑క్ష॒త్త్రే ప్రతి॑తిష్ఠామి రా॒ష్ట్రే
 . ప్రత్యశ్వే॑షు॒ ప్రతి॑తిష్ఠామి॒ గోషు॑ . ప్రత్యంగే॑షు॒ ప్రతి॑తిష్ఠామ్యా॒త్మన్ .
 ప్రతి॑ప్రా॒ణేషు॒ ప్రతి॑తిష్ఠామి పు॒ష్టే . ప్రతి॒ ద్యావా॑పృథి॒వ్యోః . ప్రతి॑తిష్ఠామి
 య॒జ్ఞే .. 2. 6. 5. 6..

26 త్ర॒యా దే॒వా ఏకా॑దశ . త్ర॒య॒స్త్రి॒ꣳ॒శాః సు॒రాధ॑సః .
 బృహ॒స్పతి॑పురోహితాః . దే॒వస్య॑ సవి॒తుః స॒వే . దే॒వా దే॒వైర॑వంతు మా .
 ప్ర॒థ॒మా ద్వి॒తీయైః᳚ . ద్వి॒తీయా᳚స్తృ॒తీయైః᳚ . తృ॒తీయాః᳚ స॒త్యేన॑ . స॒త్యం
 య॒జ్ఞేన॑ . య॒జ్ఞో యజు॑ర్భిః .. 2. 6. 5. 7..

27 యజూꣳ॑షి॒ సామ॑భిః . సామా᳚న్యృ॒గ్భిః . ఋచో॑ యా॒జ్యా॑భిః . యా॒జ్యా॑
 వషట్కా॒రైః . వ॒ష॒ట్కా॒రా ఆహు॑తిభిః . ఆహు॑తయో మే॒ కామాం॒థ్సమ॑ర్ధయంతు . భూః
 స్వాహా᳚ . లోమా॑ని॒ ప్రయ॑తి॒ర్మమ॑ . త్వఙ్మ॒ ఆన॑తి॒రాగ॑తిః . మా॒ꣳ॒సం మ॒
 ఉప॑నతిః . వస్వస్థి॑ . మ॒జ్జా మ॒ ఆన॑తిః .. 2. 6. 5. 8.. ప॒స్త్యా᳚స్వా సర॑స్వత్యై॒
 భైష॑జ్యేన॒ శ్రీరంగా॑ని భ॒సద్య॒జ్ఞే య॒జ్ఞో యజు॑ర్భి॒రుప॑నతి॒ర్ద్వే చ॑
 .. 5..

28 యద్దే॑వా దేవ॒హేడ॑నం . దేవా॑సశ్చకృ॒మా వ॒యం . అ॒గ్నిర్మా॒ తస్మా॒దేన॑సః .
 విశ్వా᳚న్ముంచ॒త్వꣳహ॑సః . యది॒ దివా॒ యది॒ నక్తం᳚ . ఏనాꣳ॑సి చకృ॒మా
 వ॒యం . వా॒యుర్మా॒ తస్మా॒దేన॑సః . విశ్వా᳚న్ముంచ॒త్వꣳహ॑సః . యది॒ జాగ్ర॒ద్యది॒
 స్వప్నే᳚ . ఏనాꣳ॑సి చకృ॒మా వ॒యం .. 2. 6. 6. 1..

29 సూఱ్యో॑ మా॒ తస్మా॒దేన॑సః . విశ్వా᳚న్ముంచ॒త్వꣳహ॑సః . యద్గ్రామే॒ యదర॑ణ్యే
 . యథ్స॒భాయాం॒ యదిం॑ద్రి॒యే . యచ్ఛూ॒ద్రే యద॒ర్యే᳚ . ఏన॑శ్చకృ॒మా వ॒యం .
 యదేక॒స్యాధి॒ ధర్మ॑ణి . తస్యా॑వ॒యజ॑నమసి . యదాపో॒ అఘ్ని॑యా॒ వరు॒ణేతి॒
 శపా॑మహే . తతో॑ వరుణ నో ముంచ .. 2. 6. 6. 2..

30 అవ॑భృథ నిచంకుణ నిచే॒రుర॑సి నిచంకుణ . అవ॑
 దే॒వైర్దే॒వకృ॑త॒మేనో॑ఽయాట్ . అవ॒ మర్త్యై॒ర్మర్త్య॑కృతం . ఉ॒రోరా నో॑ దేవ
 రి॒షస్పా॑హి . సు॒మి॒త్రా న॒ ఆప॒ ఓష॑ధయః సంతు . దు॒ర్మి॒త్రాస్తస్మై॑ భుయాసుః
 . యో᳚ఽస్మాంద్వేష్టి॑ . యం చ॑ వ॒యం ద్వి॒ష్మః . ద్రు॒ప॒దాది॒వేన్ము॑ముచా॒నః .
 స్వి॒న్నః స్నా॒త్వీ మలా॑దివ .. 2. 6. 6. 3..

31 పూ॒తం ప॒విత్రే॑ణే॒వాజ్యం᳚ . ఆపః॑ శుంధంతు॒ మైన॑సః . ఉద్వ॒యం
 తమ॑స॒స్పరి॑ . పశ్యం॑తో॒ జ్యోతి॒రుత్త॑రం . దే॒వం దే॑వ॒త్రా సూర్యం᳚ . అగ॑న్మ॒
 జ్యోతి॑రుత్త॒మం . ప్రతి॑యుతో॒ వరు॑ణస్య॒ పాశః॑ . ప్రత్య॑స్తో॒ వరు॑ణస్య॒ పాశః॑
 . ఏధో᳚ఽస్యేధిషీ॒మహి॑ . స॒మిద॑సి .. 2. 6. 6. 4..

32 తేజో॑ఽసి॒ తేజో॒ మయి॑ ధేహి . అ॒పో అన్వ॑చారిషం . రసే॑న॒ సమ॑సృక్ష్మహి
 . పయ॑స్వాꣳ అగ్న॒ ఆగ॑మం . తం మా॒ సꣳసృ॑జ॒ వర్చ॑సా . ప్ర॒జయా॑
 చ॒ ధనే॑న చ . స॒మావ॑వర్తి పృథి॒వీ . సము॒షాః . సము॒ సూర్యః॑ . సము॒
 విశ్వ॑మి॒దం జగ॑త్ . వై॒శ్వా॒న॒ర జ్యో॑తిర్భూయాసం . వి॒భుం కామం॒ వ్య॑శ్నవై .
 భూః స్వాహా᳚ .. 2. 6. 6. 5.. స్వప్న॒ ఏనాꣳ॑సి చకృ॒మా వ॒యం ముం॑చ॒ మలా॑దివ
 స॒మిద॑సి॒ జగ॒త్త్రీణి॑ చ .. 6..

33 హోతా॑ యక్షథ్స॒మిధేంద్ర॑మి॒డస్ప॒దే . నాభా॑ పృథి॒వ్యా అధి॑ . ది॒వో
 వర్ష్మం॒థ్సమి॑ధ్యతే . ఓజి॑ష్ఠశ్చర్షణీ॒సహాన్॑ . వేత్వాజ్య॑స్య॒ హోత॒ర్యజ॑ .
 హోతా॑ యక్ష॒త్తనూ॒నపా॑తం . ఊ॒తిభి॒ర్జేతా॑ర॒మప॑రాజితం . ఇంద్రం॑ దే॒వꣳ
 సు॑వ॒ర్విదం᳚ . ప॒థిభి॒ర్మధు॑మత్తమైః . నరా॒శꣳసే॑న॒ తేజ॑సా .. 2. 6. 7. 1..

34 వేత్వాజ్య॑స్య॒ హోత॒ర్యజ॑ . హోతా॑ యక్ష॒దిడా॑భి॒రింద్ర॑మీడి॒తం .
 ఆ॒జుహ్వా॑న॒మమ॑ర్త్యం . దే॒వో దే॒వైః సవీ᳚ర్యః . వజ్ర॑హస్తః పురంద॒రః .
 వేత్వాజ్య॑స్య॒ హోత॒ర్యజ॑ . హోతా॑ యక్షద్బ॒ర్॒హిషీంద్రం॑ నిషద్వ॒రం . వృ॒ష॒భం
 నర్యా॑పసం . వసు॑భీ రు॒ద్రైరా॑ది॒త్యైః . స॒యుగ్భి॑ర్బ॒ర్॒హిరాస॑దత్ .. 2. 6. 7. 2..

35 వేత్వాజ్య॑స్య॒ హోత॒ర్యజ॑ . హోతా॑ యక్ష॒దోజో॒ న వీ॒ర్యం᳚ . సహో॒ ద్వార॒
 ఇంద్ర॑మవర్ధయన్ . సు॒ప్రా॒య॒ణా విశ్ర॑యంతామృతా॒వృధః॑ . ద్వార॒ ఇంద్రా॑య
 మీ॒ఢుషే᳚ . వి॒యంత్వాజ్య॑స్య॒ హోత॒ర్యజ॑ . హోతా॑ యక్షదు॒షే ఇంద్ర॑స్య ధే॒నూ .
 సు॒దుఘే॑ మా॒తరౌ॑ మ॒హీ . సవా॒తరౌ॒ న తేజ॑సీ . వ॒థ్సమింద్ర॑మవర్ధతాం ..

 2. 6. 7. 3..

36 వీ॒తామాజ్య॑స్య॒ హోత॒ర్యజ॑ . హోతా॑ యక్ష॒ద్దైవ్యా॒ హోతా॑రా . భి॒షజా॒
 సఖా॑యా . హ॒విషేంద్రం॑ భిషజ్యతః . క॒వీ దే॒వౌ ప్రచే॑తసౌ . ఇంద్రా॑య
 ధత్త ఇంద్రి॒యం . వీ॒తామాజ్య॑స్య॒ హోత॒ర్యజ॑ . హోతా॑ యక్షత్తి॒స్రో దే॒వీః .
 త్రయ॑స్త్రి॒ధాత॑వో॒ఽపసః॑ . ఇడా॒ సర॑స్వతీ॒ భార॑తీ .. 2. 6. 7. 4..

37 మ॒హీంద్ర॑పత్నీర్హ॒విష్మ॑తీః . వి॒యంత్వాజ్య॑స్య॒ హోత॒ర్యజ॑ . హోతా॑
 యక్ష॒త్త్వష్టా॑ర॒మింద్రం॑ దే॒వం . భి॒షజꣳ॑ సు॒యజం॑ ఘృత॒శ్రియం᳚ .
 పు॒రు॒రూపꣳ॑ సు॒రేత॑సం మ॒ఘోనిం᳚ . ఇంద్రా॑య॒ త్వష్టా॒ దధ॑దింద్రి॒యాణి॑
 . వేత్వాజ్య॑స్య॒ హోత॒ర్యజ॑ . హోతా॑ యక్ష॒ద్వన॒స్పతిం᳚ . శ॒మి॒తారꣳ॑
 శ॒తక్ర॑తుం . ధి॒యో జో॒ష్టార॑మింద్రి॒యం .. 2. 6. 7. 5..

38 మధ్వా॑ సమం॒జన్ప॒థిభిః॑ సు॒గేభిః॑ . స్వదా॑తి హ॒వ్యం మధు॑నా ఘృ॒తేన॑
 . వేత్వాజ్య॑స్య॒ హోత॒ర్యజ॑ . హోతా॑ యక్ష॒దింద్ర॒గ్గ్॒ స్వాహాఽఽజ్య॑స్య . స్వాహా॒
 మేద॑సః . స్వాహా᳚ స్తో॒కానాం᳚ . స్వాహా॒ స్వాహా॑కృతీనాం . స్వాహా॑ హ॒వ్యసూ᳚క్తీనాం . స్వాహా॑
 దే॒వాꣳ ఆ᳚జ్య॒పాన్ . స్వాహేంద్రꣳ॑ హో॒త్రాజ్జు॑షా॒ణాః . ఇంద్ర॒ ఆజ్య॑స్య వియంతు .
 హోత॒ర్యజ॑ .. 2. 6. 7. 6.. తేజ॑సాఽఽసదదవర్ధతాం॒ భార॑తీంద్రి॒యం జు॑షా॒ణా
 ద్వే చ॑ .. 7.. స॒మిధేంద్రం॒ తనూ॒నపా॑త॒మిడా॑భిర్బ॒ర్॒హిష్యోజ॑ ఉ॒షే దైవ్యా॑
 తి॒స్రస్త్వష్టా॑రం॒ వన॒స్పతి॒మింద్రం᳚ . స॒మిధేంద్రం॑ చ॒తుర్వేత్వేకో॑ వి॒యంతు॒
 ద్విర్వీ॒తామేకో॑ వి॒యంతు॒ ద్విర్వేత్వేకో॑ వియంతు॒ హోత॒ర్యజ॑ ..

39 సమి॑ద్ధ॒ ఇంద్ర॑ ఉ॒షసా॒మనీ॑కే . పు॒రో॒రుచా॑ పూర్వ॒కృద్వా॑వృధా॒నః .
 త్రి॒భిర్దే॒వైస్త్రి॒ꣳ॒శతా॒ వజ్ర॑బాహుః . జ॒ఘాన॑ వృ॒త్రం వి దురో॑ వవార .
 నరా॒శꣳసః॒ ప్రతి॒ శూరో॒ మిమా॑నః . తనూ॒నపా॒త్ప్రతి॑ య॒జ్ఞస్య॒ ధామ॑
 . గోభి॑ర్వ॒పావా॒న్మధు॑నా సమం॒జన్ . హిర॑ణ్యైశ్చం॒ద్రీ య॑జతి॒ ప్రచే॑తాః .
 ఈ॒డి॒తో దే॒వైర్హరి॑వాꣳ అభి॒ష్టిః . ఆ॒జుహ్వా॑నో హ॒విషా॒ శర్ధ॑మానః .. 2. 6. 8. 1..

40 పు॒రం॒ద॒రో మ॒ఘవా॒న్॒ వజ్ర॑బాహుః . ఆయా॑తు య॒జ్ఞముప॑ నో జుషా॒ణః .
 జు॒షా॒ణో బ॒ర్॒హిర్హరి॑వాన్న॒ ఇంద్రః॑ . ప్రా॒చీనꣳ॑ సీదత్ప్ర॒దిశా॑ పృథి॒వ్యాః
 . ఉ॒రు॒వ్యచాః॒ ప్రథ॑మాన2ꣳ స్యో॒నం . ఆ॒ది॒త్యైర॒క్తం వసు॑భిః స॒జోషాః᳚ .
 ఇంద్రం॒ దురః॑ కవ॒ష్యో॑ ధావ॑మానాః . వృషా॑ణం యంతు॒ జన॑యః సు॒పత్నీః᳚ . ద్వారో॑
 దే॒వీర॒భితో॒ విశ్ర॑యంతాం . సు॒వీరా॑ వీ॒రం ప్రథ॑మానా॒ మహో॑భిః .. 2. 6. 8. 2..

41 ఉ॒షాసా॒ నక్తా॑ బృహ॒తీ బృ॒హంతం᳚ . పయ॑స్వతీ సు॒దుఘే॒ శూర॒మింద్రం᳚ .
 పేశ॑స్వతీ॒ తంతు॑నా సం॒వ్యయం॑తీ . దే॒వానాం᳚ దే॒వం య॑జతః సురు॒క్మే . దైవ్యా॒
 మిమా॑నా॒ మన॑సా పురు॒త్రా . హోతా॑రా॒వింద్రం॑ ప్రథ॒మా సు॒వాచా᳚ . మూ॒ర్ధన్,
 య॒జ్ఞస్య॒ మధు॑నా॒ దధా॑నా . ప్రా॒చీనం॒ జ్యోతి॑ర్హ॒విషా॑ వృధాతః . తి॒స్రో
 దే॒వీర్హ॒విషా॒ వర్ధ॑మానాః . ఇంద్రం॑ జుషా॒ణా వృష॑ణం॒ న పత్నీః᳚ .. 2. 6. 8. 3..

42 అచ్ఛి॑న్నం॒ తంతుం॒ పయ॑సా॒ సర॑స్వతీ . ఇడా॑ దే॒వీ భార॑తీ వి॒శ్వతూ᳚ర్తిః
 . త్వష్టా॒ దధ॒దింద్రా॑య॒ శుష్మం᳚ . అపా॒కోఽచి॑ష్టుర్య॒శసే॑ పు॒రూణి॑ .
 వృషా॒ యజ॒న్వృష॑ణం॒ భూరి॑రేతాః . మూ॒ర్ధన్, య॒జ్ఞస్య॒ సమ॑నక్తు దే॒వాన్ .
 వన॒స్పతి॒రవ॑సృష్టో॒ న పాశైః᳚ . త్మన్యా॑ సమం॒జచ్ఛ॑మి॒తా న దే॒వః .
 ఇంద్ర॑స్య హ॒వ్యైర్జ॒ఠరం॑ పృణా॒నః . స్వదా॑తి హ॒వ్యం మధు॑నా ఘృ॒తేన॑ .
 స్తో॒కానా॒మిందుం॒ ప్రతి॒ శూర॒ ఇంద్రః॑ . వృ॒షా॒యమా॑ణో వృష॒భస్తు॑రా॒షాట్ .
 ఘృ॒త॒ప్రుషా॒ మధు॑నా హ॒వ్యముం॒దన్ . మూ॒ర్ధన్, య॒జ్ఞస్య॑ జుషతా॒గ్॒ స్వాహా᳚
 .. 2. 6. 8. 4.. శర్ధ॑మానో॒ మహో॑భిః॒ పత్నీ᳚ర్ఘృ॒తేన॑ చ॒త్వారి॑ చ .. 8..

43 ఆచ॑ర్షణి॒ ప్రా వి॒వేష॒ యన్మా᳚ . తꣳ స॒ధ్రీచీః᳚ . స॒త్యమిత్తన్న త్వావాꣳ॑
 అ॒న్యో అస్తి॑ . ఇంద్ర॑ దే॒వో న మర్త్యో॒ జ్యాయాన్॑ . అహ॒న్నహిం॑ పరి॒శయా॑న॒మర్ణః॑
 . అవా॑సృజో॒ఽపో అచ్ఛా॑ సము॒ద్రం . ప్రస॑సాహిషే పురుహూత॒ శత్రూన్॑ .
 జ్యేష్ఠ॑స్తే॒ శుష్మ॑ ఇ॒హ రా॒తిర॑స్తు . ఇంద్రాభ॑ర॒ దక్షి॑ణేనా॒ వసూ॑ని .
 పతిః॒ సింధూ॑నామసి రే॒వతీ॑నాం . స శేవృ॑ధ॒మధి॑ధా ద్యు॒మ్నమ॒స్మే . మహి॑
 క్ష॒త్రం జ॑నా॒షాడిం॑ద్ర॒ తవ్యం᳚ . రక్షా॑ చ నో మ॒ఘోనః॑ పా॒హి సూ॒రీన్ .
 రా॒యే చ॑ నః స్వప॒త్యా ఇ॒షే ధాః᳚ .. 2. 6. 9. 1.. రే॒వతీ॑నాం చ॒త్వారి॑ చ .. 9..

44 దే॒వం బ॒ర్॒హిరింద్రꣳ॑ సుదే॒వం దే॒వైః . వీ॒రవ॑థ్స్తీ॒ర్ణం వేద్యా॑మవర్ధయత్
 . వస్తో᳚ర్వృ॒తం ప్రాక్తో᳚ర్భృ॒తం . రా॒యా బ॒ర్॒హిష్మ॒తోఽత్య॑గాత్ .
 వ॒సు॒వనే॑ వసు॒ధేయ॑స్య వేతు॒ యజ॑ . దే॒వీర్ద్వార॒ ఇంద్రꣳ॑ సంఘా॒తే .
 వి॒డ్వీర్యామ॑న్నవర్ధయన్ . ఆ వ॒థ్సేన॒ తరు॑ణేన కుమా॒రేణ॑ చ మీవి॒తా అపార్వా॑ణం .
 రే॒ణుక॑కాటం నుదంతాం . వ॒సు॒వనే॑ వసు॒ధేయ॑స్య వియంతు॒ యజ॑ .. 2. 6. 10. 1..

45 దే॒వీ ఉ॒షాసా॒ నక్తా᳚ . ఇంద్రం॑ య॒జ్ఞే ప్ర॑య॒త్య॑హ్వేతాం . దైవీ॒ర్విశః॒
 ప్రాయా॑సిష్టాం . సుప్రీ॑తే॒ సుధి॑తే అభూతాం . వ॒సు॒వనే॑ వసు॒ధేయ॑స్య వీతాం॒ యజ॑
 . దే॒వీ జోష్ట్రీ॒ వసు॑ధితీ . దే॒వమింద్ర॑మవర్ధతాం . అయా᳚వ్య॒న్యాఽఘా ద్వేషాꣳ॑సి
 . ఆఽన్యాఽవా᳚క్షీ॒ద్వసు॒ వార్యా॑ణి . యజ॑మానాయ శిక్షి॒తే .. 2. 6. 10. 2..

46 వ॒సు॒వనే॑ వసు॒ధేయ॑స్య వీతాం॒ యజ॑ . దే॒వీ ఊ॒ర్జాహు॑తీ॒ దుఘే॑ సు॒దుఘే᳚ .
 పయ॒సేంద్ర॑మవర్ధతాం . ఇష॒మూర్జ॑మ॒న్యాఽవా᳚క్షీత్ . సగ్ధి॒ꣳ॒ సపీ॑తిమ॒న్యా
 . నవే॑న॒ పూర్వం॒ దయ॑మానే . పు॒రా॒ణేన॒ నవం᳚ . అధా॑తా॒మూర్జ॑మూ॒ర్జాహు॑తీ॒
 వసు॒ వార్యా॑ణి . యజ॑మానాయ శిక్షి॒తే . వ॒సు॒వనే॑ వసు॒ధేయ॑స్య వీతాం॒ యజ॑
 .. 2. 6. 10. 3..

47 దే॒వా దైవ్యా॒ హోతా॑రా . దే॒వమింద్ర॑మవర్ధతాం . హ॒తాఘ॑శꣳసా॒వాభా᳚ర్ష్టాం॒
 వసు॒ వార్యా॑ణి . యజ॑మానాయ శిక్షి॒తౌ . వ॒సు॒వనే॑ వసు॒ధేయ॑స్య వీతాం॒ యజ॑
 . దే॒వీస్తి॒స్రస్తి॒స్రో దే॒వీః . పతి॒మింద్ర॑మవర్ధయన్ . అస్పృ॑క్ష॒ద్భార॑తీ॒
 దివం᳚ . రు॒ద్రైర్య॒జ్ఞꣳ సర॑స్వతీ . ఇడా॒ వసు॑మతీ గృ॒హాన్ .. 2. 6. 10. 4..

48 వ॒సు॒వనే॑ వసు॒ధేయ॑స్య వియంతు॒ యజ॑ . దే॒వ ఇంద్రో॒ నరా॒శꣳసః॑
 . త్రి॒వ॒రూ॒థస్త్రి॑వంధు॒రః . దే॒వమింద్ర॑మవర్ధయత్ . శ॒తేన॑
 శితిపృ॒ష్ఠానా॒మాహి॑తః . స॒హస్రే॑ణ॒ ప్రవ॑ర్తతే . మి॒త్రావరు॒ణేద॑స్య
 హో॒త్రమర్హ॑తః . బృహ॒స్పతిః॑ స్తో॒త్రం . అ॒శ్వినాఽఽధ్వ॑ర్యవం . వ॒సు॒వనే॑
 వసు॒ధేయ॑స్య వేతు॒ యజ॑ .. 2. 6. 10. 5..

49 దే॒వ ఇంద్రో॒ వన॒స్పతిః॑ . హిర॑ణ్యపర్ణో॒ మధు॑శాఖః
 సుపిప్ప॒లః . దే॒వమింద్ర॑మవర్ధయత్ . దివ॒మగ్రే॑ణాప్రాత్ . ఆఽన్తరి॑క్షం
 పృథి॒వీమ॑దృꣳహీత్ . వ॒సు॒వనే॑ వసు॒ధేయ॑స్య వేతు॒ యజ॑ . దే॒వం
 బ॒ర్॒హిర్వారి॑తీనాం . దే॒వమింద్ర॑మవర్ధయత్ . స్వా॒స॒స్థమింద్రే॒ణాస॑న్నం . అ॒న్యా
 బ॒ర్॒హీగ్ష్య॒భ్య॑భూత్ . వ॒సు॒వనే॑ వసు॒ధేయ॑స్య వేతు॒ యజ॑ . దే॒వో అ॒గ్నిః
 స్వి॑ష్ట॒కృత్ . దే॒వమింద్ర॑మవర్ధయత్ . స్వి॑ష్టం కు॒ర్వంథ్స్వి॑ష్ట॒కృత్
 . స్వి॑ష్టమ॒ద్య క॑రోతు నః . వ॒సు॒వనే॑ వసు॒ధేయ॑స్య వేతు॒ యజ॑
 .. 2. 6. 10. 6.. వి॒యం॒తు॒ యజ॑ శిక్షి॒తే శి॑క్షి॒తే వ॑సు॒వనే॑
 వసు॒ధేయ॑స్య వీతాం॒ యజ॑ గృ॒హాన్, వే॑తు॒ యజా॑భూ॒త్షట్చ॑ .. 10.. దే॒వం
 బ॒ర్॒హిర్దే॒వీర్ద్వారో॑ దే॒వీ ఉ॒షాసా॒ నక్తా॑ దే॒వీ జోష్ట్రీ॑ దే॒వీ ఊ॒ర్జాహు॑తీ
 దే॒వా దైవ్యా॒ హోతా॑రా శిక్షి॒తౌ దే॒వీస్తి॒స్రస్తి॒స్రో దే॒వీర్దే॒వ ఇంద్రో॒
 నరా॒శꣳసో॑ దే॒వ ఇంద్రో॒ వన॒స్పతి॑ర్దే॒వం బ॒ర్॒హిర్వారి॑తీనాం దే॒వో అ॒గ్నిః
 స్వి॑ష్ట॒కృద్దే॒వం .. వే॒తు॒ వి॒యం॒తు॒ చ॒తుర్వీ॑తా॒మేకో॑ వియంతు చ॒తుర్వే॑తు .
 అ॒వ॒ర్ధ॒య॒ద॒వ॒ర్ధ॒యం॒త్రిర॑వర్ధతా॒మేకో॑ఽవర్ధయ 2ꣳశ్చ॒తుర॑వర్ధయత్
 . వస్తో॒రా వ॒థ్సేన॒ దైవీ॒రయా॒వీషꣳ॑ హ॒తాస్పృ॑క్షచ్ఛ॒తేన॒ దివ॒మింద్రగ్గ్॑
 స్వాస॒స్థ2ꣳ స్వి॑ష్టం . స్వి॑ష్టꣳ శిక్షి॒తే శి॑క్షి॒తే శి॑క్షి॒తౌ ..

50 హోతా॑ యక్షథ్స॒మిధా॒ఽగ్నిమి॒డస్ప॒దే . అ॒శ్వినేంద్ర॒ꣳ॒ సర॑స్వతీం . అ॒జో
 ధూ॒మ్రో న గో॒ధూమైః॒ క్వ॑లైర్భేష॒జం . మధు॒ శష్పై॒ర్న తేజ॑ ఇంద్రి॒యం
 . పయః॒ సోమః॑ పరి॒స్రుతా॑ ఘృ॒తం మధు॑ . వి॒యంత్వాజ్య॑స్య॒ హోత॒ర్యజ॑
 . హోతా॑ యక్ష॒త్తనూ॒నపా॒థ్సర॑స్వతీ . అవి॑ర్మే॒షో న భే॑ష॒జం . ప॒థా
 మధు॑మ॒తాఽఽభ॑రన్ . అ॒శ్వినేంద్రా॑య వీ॒ర్యం᳚ .. 2. 6. 11. 1..

51 బద॑రైరుప॒వాకా॑భిర్భేష॒జం తోక్మ॑భిః . పయః॒ సోమః॑ పరి॒స్రుతా॑ ఘృ॒తం
 మధు॑ . వి॒యంత్వాజ్య॑స్య॒ హోత॒ర్యజ॑ . హోతా॑ యక్ష॒న్నరా॒శꣳసం॒ న
 న॒గ్నహుం᳚ . పతి॒ꣳ॒సురా॑యై భేష॒జం . మే॒షః సర॑స్వతీ భి॒షక్ . రథో॒
 న చం॒ద్ర్య॑శ్వినో᳚ర్వ॒పా ఇంద్ర॑స్య వీ॒ర్యం᳚ . బద॑రైరుప॒వాకా॑భిర్భేష॒జం
 తోక్మ॑భిః . పయః॒ సోమః॑ పరి॒స్రుతా॑ ఘృ॒తం మధు॑ . వి॒యంత్వాజ్య॑స్య॒
 హోత॒ర్యజ॑ .. 2. 6. 11. 2..

52 హోతా॑ యక్షది॒డేడి॒త ఆ॒జుహ్వా॑నః॒ సర॑స్వతీం . ఇంద్రం॒ బలే॑న వ॒ర్ధయన్న్॑ .
 ఋ॒ష॒భేణ॒ గవేం᳚ద్రి॒యం . అ॒శ్వినేంద్రా॑య వీ॒ర్యం᳚ . యవైః᳚ క॒ర్కంధు॑భిః
 . మధు॑ లా॒జైర్న మాస॑రం . పయః॒ సోమః॑ పరి॒స్రుతా॑ ఘృ॒తం మధు॑ .
 వి॒యంత్వాజ్య॑స్య॒ హోత॒ర్యజ॑ . హోతా॑ యక్షద్బ॒ర్॒హిః సు॒ష్టరీ॒మోర్ణ॑మ్రదాః .
 భి॒షఙ్నాస॑త్యా .. 2. 6. 11. 3..

53 భి॒షజా॒ఽశ్వినాఽశ్వా॒ శిశు॑మతీ . భి॒షగ్ధే॒నుః సర॑స్వతీ . భి॒షగ్దు॒హ
 ఇంద్రా॑య భేష॒జం . పయః॒ సోమః॑ పరి॒స్రుతా॑ ఘృ॒తం మధు॑ . వి॒యంత్వాజ్య॑స్య॒
 హోత॒ర్యజ॑ . హోతా॑ యక్ష॒ద్దురో॒ దిశః॑ . క॒వ॒ష్యో॑ న వ్యచ॑స్వతీః .
 అ॒శ్విభ్యాం॒ న దురో॒ దిశః॑ . ఇంద్రో॒ న రోద॑సీ॒ దుఘే᳚ . దు॒హే కామాం॒థ్సర॑స్వతీ
 .. 2. 6. 11. 4..

54 అ॒శ్వినేంద్రా॑య భేష॒జం . శు॒క్రం న జ్యోతి॑రింద్రి॒యం . పయః॒ సోమః॑ పరి॒స్రుతా॑
 ఘృ॒తం మధు॑ . వి॒యంత్వాజ్య॑స్య॒ హోత॒ర్యజ॑ . హోతా॑ యక్షథ్సు॒పేశ॑సో॒షే
 నక్తం॒ దివా᳚ . అ॒శ్వినా॑ సంజానా॒నే . సమం॑జాతే॒ సర॑స్వత్యా . త్విషి॒మింద్రే॒
 న భే॑ష॒జం . శ్యే॒నో న రజ॑సా హృ॒దా . పయః॒ సోమః॑ పరి॒స్రుతా॑ ఘృ॒తం
 మధు॑ .. 2. 6. 11. 5..

55 వి॒యంత్వాజ్య॑స్య॒ హోత॒ర్యజ॑ . హోతా॑ యక్ష॒ద్దైవ్యా॒ హోతా॑రా భి॒షజా॒ఽశ్వినా᳚
 . ఇంద్రం॒ న జాగృ॑వీ॒ దివా॒ నక్తం॒ న భే॑ష॒జైః . శూష॒ꣳ॒ సర॑స్వతీ
 భి॒షక్ . సీసే॑న దుహ ఇంద్రి॒యం . పయః॒ సోమః॑ పరి॒స్రుతా॑ ఘృ॒తం మధు॑
 . వి॒యంత్వాజ్య॑స్య॒ హోత॒ర్యజ॑ . హోతా॑ యక్షత్తి॒స్రో దే॒వీర్న భే॑ష॒జం .
 త్రయ॑స్త్రి॒ధాత॑వో॒ఽపసః॑ . రూ॒పమింద్రే॑ హిర॒ణ్యయం᳚ ..

56 అ॒శ్వినేడా॒ న భార॑తీ . వా॒చా సర॑స్వతీ . మహ॒ ఇంద్రా॑య దధురింద్రి॒యం .
 పయః॒ సోమః॑ పరి॒స్రుతా॑ ఘృ॒తం మధు॑ . వి॒యంత్వాజ్య॑స్య॒ హోత॒ర్యజ॑ .
 హోతా॑ యక్ష॒త్త్వష్టా॑ర॒మింద్ర॑మ॒శ్వినా᳚ . భి॒షజం॒ న సర॑స్వతీం . ఓజో॒ న
 జూ॒తిరిం॑ద్రి॒యం . వృకో॒ న ర॑భ॒సో భి॒షక్ . యశః॒ సుర॑యా భేష॒జం .. 2. 6. 11. 7..

57 శ్రి॒యా న మాస॑రం . పయః॒ సోమః॑ పరి॒స్రుతా॑ ఘృ॒తం మధు॑ . వి॒యంత్వాజ్య॑స్య॒
 హోత॒ర్యజ॑ . హోతా॑ యక్ష॒ద్వన॒స్పతిం᳚ . శ॒మి॒తారꣳ॑ శ॒తక్ర॑తుం .
 భీ॒మం న మ॒న్యుꣳ రాజా॑నం వ్యా॒ఘ్రం నమ॑సా॒ఽశ్వినా॒ భామం᳚ . సర॑స్వతీ
 భి॒షక్ . ఇంద్రా॑య దుహ ఇంద్రి॒యం . పయః॒ సోమః॑ పరి॒స్రుతా॑ ఘృ॒తం మధు॑ .
 వి॒యంత్వాజ్య॑స్య॒ హోత॒ర్యజ॑ .. 2. 6. 11. 8..

58 హోతా॑ యక్షద॒గ్ని2ꣳ స్వాహాఽఽజ్య॑స్య స్తో॒కానాం᳚ . స్వాహా॒ మేద॑సాం॒ పృథ॑క్ .
 స్వాహా॒ ఛాగ॑మ॒శ్విభ్యాం᳚ . స్వాహా॑ మే॒షꣳ సర॑స్వత్యై . స్వాహ॑ర్ష॒భమింద్రా॑య
 సి॒ꣳ॒హాయ॒ సహ॑సేంద్రి॒యం . స్వాహా॒ఽగ్నిం న భే॑ష॒జం . స్వాహా॒ సోమ॑మింద్రి॒యం
 . స్వాహేంద్రꣳ॑ సు॒త్రామా॑ణꣳ సవి॒తారం॒ వరు॑ణం భి॒షజాం॒ పతిం᳚ . స్వాహా॒
 వన॒స్పతిం॑ ప్రి॒యం పాథో॒ న భే॑ష॒జం . స్వహా॑ దే॒వాꣳ ఆ᳚జ్య॒పాన్ .. 2. 6. 11. 9..

59 స్వాహా॒ఽగ్నిꣳ హో॒త్రాజ్జు॑షా॒ణో అ॒గ్నిర్భే॑ష॒జం . పయః॒ సోమః॑ పరి॒స్రుతా॑
 ఘృ॒తం మధు॑ . వి॒యంత్వాజ్య॑స్య॒ హోత॒ర్యజ॑ . హోతా॑ యక్షద॒శ్వినా॒
 సర॑స్వతీ॒మింద్రꣳ॑ సు॒త్రామా॑ణం . ఇ॒మే సోమాః᳚ సు॒రామా॑ణః . ఛాగై॒ర్న
 మే॒షైరృ॑ష॒భైః సు॒తాః . శష్పై॒ర్న తోక్మ॑భిః . లా॒జైర్మహ॑స్వంతః .
 మదా॒ మాస॑రేణ॒ పరి॑ష్కృతాః . శు॒క్రాః పయ॑స్వంతో॒ఽమృతాః᳚ . ప్రస్థి॑తా
 వో మధు॒శ్చుతః॑ . తాన॒శ్వినా॒ సర॑స్వ॒తీంద్రః॑ సు॒త్రామా॑ వృత్ర॒హా .
 జు॒షంతాꣳ॑ సౌ॒మ్యం మధు॑ . పిబం॑తు॒ మదం॑తు వి॒యంతు॒ సోమం᳚ . హోత॒ర్యజ॑
 .. 2. 6. 11. 10.. వీ॒ర్యం॑ వి॒యంత్వాజ్య॑స్య॒ హోత॒ర్యజ॒ నాస॑త్యా॒ సర॑స్వతీ॒
 మధు॑ హిర॒ణ్యయం॑ భేష॒జం వి॒యంత్వాజ్య॑స్య॒ హోత॒ర్యజా᳚జ్య॒పాన॒మృతా॒
 పంచ॑ చ .. 11.. స॒మిధా॒ఽగ్నిꣳ షట్ . తనూ॒నపా᳚థ్స॒ప్త .
 నరా॒శꣳస॒మృషిః॑ . ఇ॒డేడి॒తో యవై॑ర॒ష్టౌ . బ॒ర్॒హిః స॒ప్త .
 దురో॒ఽశ్వినా॑ శు॒క్రం నవ॑ . సు॒పేశ॒స ఋషిః॑ . దైవ్యా॒ హోతా॑రా॒ సీసే॑న॒
 రసః॑ . తి॒స్రస్త్వష్టా॑రమ॒ష్టావ॑ష్టౌ . వన॒స్పతి॒మృషి॑ . అ॒గ్నిం త్రయో॑దశ .
 అ॒శ్వినా॒ ద్వాద॑శ త్రయోదశ . స॒మిధా॒ఽగ్నిం బద॑రై॒ర్బద॑రై॒ర్యవై॑ర॒శ్వినా॒
 త్విషి॑మ॒శ్వినా॒ న భే॑ష॒జꣳ రూ॒పమ॒శ్వినా॑ భీ॒మం భామం᳚ ..

60 సమి॑ద్ధో అ॒గ్నిర॑శ్వినా . త॒ప్తో ఘ॒ర్మో వి॒రాట్థ్సు॒తః . దు॒హే ధే॒నుః సర॑స్వతీ .
 సోమꣳ॑ శు॒క్రమి॒హేంద్రి॒యం . త॒నూ॒పా భి॒షజా॑ సు॒తే . అ॒శ్వినో॒భా సర॑స్వతీ
 . మధ్వా॒ రజాꣳ॑సీంద్రి॒యం . ఇంద్రా॑య ప॒థిభి॑ర్వహాన్ . ఇంద్రా॒యేందు॒ꣳ॒
 సర॑స్వతీ . నరా॒శꣳసే॑న న॒గ్నహుః॑ .. 2. 6. 12. 1..

61 అధా॑తామ॒శ్వినా॒ మధు॑ . భే॒ష॒జం భి॒షజా॑ సు॒తే . ఆ॒జుహ్వా॑నా॒ సర॑స్వతీ
 . ఇంద్రా॑యేంద్రి॒యాణి॑ వీ॒ర్యం᳚ . ఇడా॑భిరశ్వినా॒విషం᳚ . సమూర్జ॒ꣳ॒ సꣳ
 ర॒యిం ద॑ధుః . అశ్వి॑నా॒ నము॑చేః సు॒తం . సోమꣳ॑ శు॒క్రం ప॑రి॒స్రుతా᳚ .
 సర॑స్వతీ॒ తమాభ॑రత్ . బ॒ర్॒హిషేంద్రా॑య॒ పాత॑వే .. 2. 6. 12. 2..

62 క॒వ॒ష్యో॑ న వ్యచ॑స్వతీః . అ॒శ్విభ్యాం॒ న దురో॒ దిశః॑ . ఇంద్రో॒ న
 రోద॑సీ॒ దుఘే᳚ . దు॒హే కామాం॒థ్సర॑స్వతీ . ఉ॒షాసా॒ నక్త॑మశ్వినా . దివేంద్రꣳ॑
 సా॒యమిం॑ద్రి॒యైః . సం॒జా॒నా॒నే సు॒పేశ॑సా . సమం॑జాతే॒ సర॑స్వత్యా . పా॒తం
 నో॑ అశ్వినా॒ దివా᳚ . పా॒హి నక్తꣳ॑ సరస్వతి .. 2. 6. 12. 3..

63 దైవ్యా॑ హోతారా భిషజా . పా॒తమింద్ర॒ꣳ॒ సచా॑ సు॒తే . తి॒స్రస్త్రే॒ధా సర॑స్వతీ
 . అ॒శ్వినా॒ భార॒తీడా᳚ . తీ॒వ్రం ప॑రి॒స్రుతా॒ సోమం᳚ . ఇంద్రా॑య సుషవు॒ర్మదం᳚
 . అశ్వి॑నా భేష॒జం మధు॑ . భే॒ష॒జం నః॒ సర॑స్వతీ . ఇంద్రే॒ త్వష్టా॒
 యశః॒ శ్రియం᳚ . రూ॒పꣳ రూ॑పమధుః సు॒తే . ఋ॒తు॒థేంద్రో॒ వన॒స్పతిః॑
 . శ॒శ॒మా॒నః ప॑రి॒స్రుతా᳚ . కీ॒లాల॑మ॒శ్విభ్యాం॒ మధు॑ . దు॒హే ధే॒నుః
 సర॑స్వతీ . గోభి॒ర్న సోమ॑మశ్వినా . మాస॑రేణ పరి॒ష్కృతా᳚ . సమ॑ధాతా॒ꣳ॒
 సర॑స్వత్యా . స్వాహేంద్రే॑ సు॒తం మధు॑ .. 2. 6. 12. 4.. న॒గ్నహుః॒ పాత॑వే సరస్వత్యధుః
 సు॒తే᳚ఽష్టౌ చ॑ .. 12..

64 అ॒శ్వినా॑ హ॒విరిం॑ద్రి॒యం . నము॑చేర్ధి॒యా సర॑స్వతీ . ఆ శు॒క్రమా॑సు॒రాద్వ॒సు
 . మ॒ఘమింద్రా॑య జభ్రిరే . యమ॒శ్వినా॒ సర॑స్వతీ . హ॒విషేంద్ర॒మవ॑ర్ధయన్ .
 స బి॑భేద వ॒లం మ॒ఘం . నము॑చావాసు॒రే సచా᳚ . తమింద్రం॑ ప॒శవః॒ సచా᳚
 . అ॒శ్వినో॒భా సర॑స్వతీ .. 2. 6. 13. 1..

65 దధా॑నా అ॒భ్య॑నూషత . హ॒విషా॑ య॒జ్ఞమిం॑ద్రి॒యం . య ఇంద్ర॑ ఇంద్రి॒యం ద॒ధుః
 . స॒వి॒తా వరు॑ణో॒ భగః॑ . స సు॒త్రామా॑ హ॒విష్ప॑తిః . యజ॑మానాయ సశ్చత .
 స॒వి॒తా వరు॑ణో॒ దధ॑త్ . యజ॑మానాయ దా॒శుషే᳚ . ఆద॑త్త॒ నము॑చే॒ర్వసు॑ .
 సు॒త్రామా॒ బల॑మింద్రి॒యం .. 2. 6. 13. 2..

66 వరు॑ణః, క్ష॒త్త్రమిం॑ద్రి॒యం . భగే॑న సవి॒తా శ్రియం᳚ . సు॒త్రామా॒ యశ॑సా॒
 బలం᳚ . దధా॑నా య॒జ్ఞమా॑శత . అశ్వి॑నా॒ గోభి॑రింద్రి॒యం . అశ్వే॑భిర్వీ॒ర్యం॑
 బలం᳚ . హ॒విషేంద్ర॒ꣳ॒ సర॑స్వతీ . యజ॑మానమవర్ధయన్ . తా నాస॑త్యా సు॒పేశ॑సా
 . హిర॑ణ్యవర్తనీ॒ నరా᳚ . సర॑స్వతీ హ॒విష్మ॑తీ . ఇంద్ర॒ కర్మ॑సు నోఽవత . తా
 భి॒షజా॑ సు॒కర్మ॑ణా . సా సు॒దుఘా॒ సర॑స్వతీ . స వృ॑త్ర॒హా శ॒తక్ర॑తుః .
 ఇంద్రా॑య దధురింద్రి॒యం .. 2. 6. 13. 3.. ఉ॒భా సర॑స్వతీ॒ బల॑మింద్రి॒యం నరా॒
 షట్చ॑ .. 13..

67 దే॒వం బ॒ర్॒హిః సర॑స్వతీ . సు॒దే॒వమింద్రే॑ అ॒శ్వినా᳚ . తేజో॒ న చక్షు॑ర॒క్ష్యోః
 . బ॒ర్॒హిషా॑ దధురింద్రి॒యం . వ॒సు॒వనే॑ వసు॒ధేయ॑స్య వియంతు॒ యజ॑ .
 దే॒వీర్ద్వారో॑ అ॒శ్వినా᳚ . భి॒షజేంద్రే॒ సర॑స్వతీ . ప్రా॒ణం న వీ॒ర్యం॑ న॒సి .
 ద్వారో॑ దధురింద్రి॒యం . వ॒సు॒వనే॑ వసు॒ధేయ॑స్య వియంతు॒ యజ॑ .. 2. 6. 14. 1..

68 దే॒వీ ఉ॒షాసా॑వ॒శ్వినా᳚ . భి॒షజేంద్రే॒ సర॑స్వతీ . బలం॒ న వాచ॑మా॒స్యే᳚
 . ఉ॒షాభ్యాం᳚ దధురింద్రి॒యం . వ॒సు॒వనే॑ వసు॒ధేయ॑స్య వియంతు॒ యజ॑ . దే॒వీ
 జోష్ట్రీ॑ అ॒శ్వినా᳚ . సు॒త్రామేంద్రే॒ సర॑స్వతీ . శ్రోత్రం॒ న కర్ణ॑యో॒ర్యశః॑ .
 జోష్ట్రీ᳚భ్యాం దధురింద్రి॒యం . వ॒సు॒వనే॑ వసు॒ధేయ॑స్య వియంతు॒ యజ॑ .. 2. 6. 14. 2..

69 దే॒వీ ఊ॒ర్జాహు॑తీ॒ దుఘే॑ సు॒దుఘే᳚ . పయ॒సేంద్ర॒ꣳ॒ సర॑స్వత్య॒శ్వినా॑
 భి॒షజా॑ఽవత . శు॒క్రం న జ్యోతిః॒ స్తన॑యో॒రాహు॑తీ ధత్త ఇంద్రి॒యం .
 వ॒సు॒వనే॑ వసు॒ధేయ॑స్య వియంతు॒ యజ॑ . దే॒వా దే॒వానాం᳚ భి॒షజా᳚ .
 హోతా॑రా॒వింద్ర॑మ॒శ్వినా᳚ . వ॒ష॒ట్కా॒రైః సర॑స్వతీ . త్విషిం॒ న హృద॑యే
 మ॒తిం . హోతృ॑భ్యాం దధురింద్రి॒యం . వ॒సు॒వనే॑ వసు॒ధేయ॑స్య వియంతు॒ యజ॑
 .. 2. 6. 14. 3..

70 దే॒వీస్తి॒స్రస్తి॒స్రో దే॒వీః . సర॑స్వత్య॒శ్వినా॒ భార॒తీడా᳚ . శూషం॒ న మధ్యే॒
 నాభ్యాం᳚ . ఇంద్రా॑య దధురింద్రి॒యం . వ॒సు॒వనే॑ వసు॒ధేయ॑స్య వియంతు॒ యజ॑ . దే॒వ
 ఇంద్రో॒ నరా॒శꣳసః॑ . త్రి॒వ॒రూ॒థః సర॑స్వత్యా॒ఽశ్విభ్యా॑మీయతే॒ రథః॑
 . రేతో॒ న రూ॒పమ॒మృతం॑ జ॒నిత్రం᳚ . ఇంద్రా॑య॒ త్వష్టా॒ దధ॑దింద్రి॒యాణి॑ .
 వ॒సు॒వనే॑ వసు॒ధేయ॑స్య వియంతు॒ యజ॑ .. 2. 6. 14. 4..

71 దే॒వ ఇంద్రో॒ వన॒స్పతిః॑ . హిర॑ణ్యపర్ణో అ॒శ్విభ్యాం᳚ . సర॑స్వత్యాః సుపిప్ప॒లః .
 ఇంద్రా॑య పచ్యతే॒ మధు॑ . ఓజో॒ న జూ॒తిమృ॑ష॒భో న భామం᳚ . వన॒స్పతి॑ర్నో॒
 దధ॑దింద్రి॒యాణి॑ . వ॒సు॒వనే॑ వసు॒ధేయ॑స్య వియంతు॒ యజ॑ . దే॒వం
 బ॒ర్॒హిర్వారి॑తీనాం . అ॒ధ్వ॒రే స్తీ॒ర్ణమ॒శ్విభ్యాం᳚ . ఊర్ణ॑మ్రదాః॒ సర॑స్వత్యాః ..

 2. 6. 14. 5..

72 స్యో॒నమిం॑ద్ర తే॒ సదః॑ . ఈ॒శాయై॑ మ॒న్యుꣳ రాజా॑నం బ॒ర్॒హిషా॑
 దధురింద్రి॒యం . వ॒సు॒వనే॑ వసు॒ధేయ॑స్య వియంతు॒ యజ॑ . దే॒వో అ॒గ్నిః
 స్వి॑ష్ట॒కృత్ . దే॒వాన్, య॑క్షద్యథాయ॒థం . హోతా॑రా॒వింద్ర॑మ॒శ్వినా᳚ .
 వా॒చా వాచ॒ꣳ॒ సర॑స్వతీం . అ॒గ్నిꣳ సోమగ్గ్॑ స్విష్ట॒కృత్ . స్వి॑ష్ట॒
 ఇంద్రః॑ సు॒త్రామా॑ సవి॒తా వరు॑ణో భి॒షక్ . ఇ॒ష్టో దే॒వో వన॒స్పతిః॑ . స్వి॑ష్టా
 దే॒వా ఆ᳚జ్య॒పాః . ఇ॒ష్టో అ॒గ్నిర॒గ్నినా᳚ . హోతా॑ హో॒త్రే స్వి॑ష్ట॒కృత్ . యశో॒ న
 దధ॑దింద్రి॒యం . ఊర్జ॒మప॑చితి2ꣳ స్వ॒ధాం . వ॒సు॒వనే॑ వసు॒ధేయ॑స్య వియంతు॒
 యజ॑ .. 2. 6. 14. 6.. ద్వారో॑ దధురింద్రి॒యం వ॑సు॒వనే॑ వసు॒ధేయ॑స్య వియంతు॒ యజ॒
 జోష్ట్రీ᳚భ్యాం దధురింద్రి॒యం వ॑సు॒వనే॑ వసు॒ధేయ॑స్య వియంతు॒ యజ॒ హోతృ॑భ్యాం
 దధురింద్రి॒యం వ॑సు॒వనే॑ వసు॒ధేయ॑స్య వియంతు॒ యజేం᳚ద్రి॒యాణి॑ వసు॒వనే॑
 వసు॒ధేయ॑స్య వియంతు॒ యజ॒ సర॑స్వత్యా॒ వన॒స్పతిః॒ షట్చ॑ .. 14.. దే॒వం
 బ॒ర్॒హిర్దే॒వీర్ద్వారో॑ దే॒వీ ఉ॒షాసా॑వ॒శ్వినా॑ దే॒వీ జోష్ట్రీ॑ దే॒వీ ఊ॒ర్జాహు॑తీ
 దే॒వా దే॒వానాం᳚ భి॒షజా॑ వషట్కా॒రైర్దే॒వీస్తి॒స్రస్తి॒స్రో దే॒వీర్దే॒వ ఇంద్రో॒
 నరా॒శꣳసో॑ దే॒వ ఇంద్రో॒ వన॒స్పతి॑ర్దే॒వం బ॒ర్॒హిర్వారి॑తీనాం దే॒వో అ॒గ్నిః
 స్వి॑ష్ట॒కృద్దే॒వాన్ .. స॒మిధా॒ఽగ్నిం దే॒వం బ॒ర్॒హిః సర॑స్వత్య॒శ్వినా॒ సర్వం॑
 వియంతు . ద్వార॑స్తి॒స్రః సర్వం॑ వియంతు . అ॒జ ఇంద్ర॒మోజో॒ఽగ్నింపరః॒ సర॑స్వతీం .
 నక్తం॒పూర్వః॒ సర॑స్వతి . అ॒న్యత్ర॒ సర॑స్వతీ . భి॒షక్పూర్వం॑ దుహ ఇంద్రి॒యం
 . అ॒న్యత్ర॑ దధురింద్రి॒యం . సౌ॒త్రా॒మ॒ణ్యాꣳ సు॑తాసు॒తీ . అం॒జంత్య॒యం
 యజ॑మానః ..

73 అ॒గ్నిమ॒ద్య హోతా॑రమవృణీత . అ॒యꣳ సు॑తాసు॒తీ యజ॑మానః . పచ॑న్ప॒క్తీః
 . పచ॑న్పురో॒డాశాన్॑ . గృ॒హ్ణన్గ్రహాన్॑ . బ॒ధ్నన్న॒శ్విభ్యాం॒ ఛాగ॒ꣳ॒
 సర॑స్వత్యా॒ ఇంద్రా॑య . బ॒ధ్నంథ్సర॑స్వత్యై మే॒షమింద్రా॑యా॒శ్విభ్యాం᳚ .
 బ॒ధ్నన్నింద్రా॑యర్ష॒భమ॒శ్విభ్యా॒ꣳ॒ సర॑స్వత్యై . సూ॒ప॒స్థా అ॒ద్య దే॒వో
 వన॒స్పతి॑రభవత్ . అ॒శ్విభ్యాం॒ ఛాగే॑న॒ సర॑స్వత్యా॒ ఇంద్రా॑య .. 2. 6. 15. 1..

74 సర॑స్వత్యై మే॒షేణేంద్రా॑యా॒శ్విభ్యాం᳚ . ఇంద్రా॑యర్ష॒భేణా॒శ్విభ్యా॒ꣳ॒
 సర॑స్వత్యై . అక్ష॒గ్గ్॒స్తాన్మే॑ద॒స్తః ప్రతి॑ పచ॒తాఽగ్ర॑భీషుః .
 అవీ॑వృధంత॒ గ్రహైః᳚ . అపా॑తామ॒శ్వినా॒ సర॑స్వ॒తీంద్రః॑ సు॒త్రామా॑ వృత్ర॒హా .
 సోమాం᳚థ్సు॒రామ్ణః॑ . ఉపో॑ ఉక్థామ॒దాః శ్రౌ॒ద్విమదా॑ అదన్ . అవీ॑వృధంతాంగూ॒షైః
 . త్వామ॒ద్యర్ష॑ ఆర్షేయర్షీణాం నపాదవృణీత . అ॒యꣳ సు॑తాసు॒తీ యజ॑మానః .
 బ॒హుభ్య॒ ఆసంగ॑తేభ్యః . ఏ॒ష మే॑ దే॒వేషు॒ వసు॒వార్యా య॑క్ష్యత॒ ఇతి॑
 . తా యా దే॒వా దే॑వ॒దానా॒న్యదుః॑ . తాన్య॑స్మా॒ ఆ చ॒ శాస్స్వ॑ . ఆ చ॑ గురస్వ .
 ఇ॒షి॒తశ్చ॑ హోత॒రసి॑ భద్ర॒వాచ్యా॑య॒ ప్రేషి॑తో॒ మాను॑షః . సూ॒క్త॒వా॒కాయ॑
 సూ॒క్తా బ్రూ॑హి .. 2. 6. 15. 2.. ఇంద్రా॑య॒ యజ॑మానః స॒ప్త చ॑ .. 15..

75 ఉ॒శంత॑స్త్వా హవామహ॒ ఆ నో॑ అగ్నే సుకే॒తునా᳚ . త్వꣳ సో॑మ మ॒హే భగం॒
 త్వꣳ సో॑మ॒ ప్రచి॑కితో మనీ॒షా . త్వయా॒ హి నః॑ పి॒తరః॑ సోమ॒ పూర్వే॒
 త్వꣳ సో॑మ పి॒తృభిః॑ సంవిదా॒నః . బర్హి॑షదః పితర॒ ఆఽహం పి॒తౄన్ .
 ఉప॑హూతాః పి॒తరోఽగ్ని॑ష్వాత్తాః పితరః . అ॒గ్ని॒ష్వా॒త్తానృ॑తు॒మతో॑ హవామహే .
 నరా॒శꣳసే॑ సోమపీ॒థం య ఆ॒శుః . తే నో॒ అర్వం॑తః సు॒హవా॑ భవంతు . శం నో॑
 భవంతు ద్వి॒పదే॒ శం చతు॑ష్పదే . యే అ॑గ్నిష్వా॒త్తా యేఽన॑గ్నిష్వాత్తాః .. 2. 6. 16. 1..

76 అ॒ꣳ॒హో॒ముచః॑ పి॒తరః॑ సో॒మ్యాసః॑ . పరేఽవ॑రే॒ఽమృతా॑సో॒ భవం॑తః
 . అధి॑బ్రువంతు॒ తే అ॑వంత్వ॒స్మాన్ . వా॒న్యా॑యై దు॒గ్ధే జు॒షమా॑ణాః కరం॒భం .
 ఉ॒దీరా॑ణా॒ అవ॑రే॒ పరే॑ చ . అ॒గ్ని॒ష్వా॒త్తా ఋ॒తుభిః॑ సంవిదా॒నాః . ఇంద్ర॑వంతో
 హ॒విరి॒దం జు॑షంతాం . యద॑గ్నే కవ్యవాహన॒ త్వమ॑గ్న ఈడి॒తో జా॑తవేదః . మాత॑లీ
 క॒వ్యైః . యే తా॑తృ॒పుర్దే॑వ॒త్రా జేహ॑మానాః . హో॒త్రా॒వృధః॒ స్తోమ॑తష్టాసో అ॒ర్కైః
 . ఆఽగ్నే॑ యాహి సువి॒దత్రే॑భిర॒ర్వాఙ్ . స॒త్యైః క॒వ్యైః పి॒తృభి॑ర్ఘర్మ॒సద్భిః॑
 . హ॒వ్య॒వాహ॑మ॒జరం॑ పురుప్రి॒యం . అ॒గ్నిం ఘృ॒తేన॑ హ॒విషా॑ సప॒ర్యన్ .
 ఉపా॑సదం కవ్య॒వాహం॑ పితృ॒ణాం . స నః॑ ప్ర॒జాం వీ॒రవ॑తీ॒ꣳ॒ సమృ॑ణ్వతు ..

 2. 6. 16. 2.. అన॑గ్నిష్వాత్తా॒ జేహ॑మానాః స॒ప్త చ॑ .. 16..

77 హోతా॑ యక్షది॒డస్ప॒దే . స॒మి॒ధా॒నం మ॒హద్యశః॑ . సుష॑మిద్ధం॒ వరే᳚ణ్యం .
 అ॒గ్నిమింద్రం॑ వయో॒ధసం᳚ . గా॒య॒త్రీం ఛంద॑ ఇంద్రి॒యం . త్ర్యవిం॒ గాం వయో॒ దధ॑త్
 . వేత్వాజ్య॑స్య॒ హోత॒ర్యజ॑ . హోతా॑ యక్ష॒చ్ఛుచి॑వ్రతం . తనూ॒నపా॑తము॒ద్భిదం᳚
 . యం గర్భ॒మది॑తిర్ద॒ధే .. 2. 6. 17. 1..

78 శుచి॒మింద్రం॑ వయో॒ధసం᳚ . ఉ॒ష్ణిహం॒ ఛంద॑ ఇంద్రి॒యం . ది॒త్య॒వాహం॒
 గాం వయో॒ దధ॑త్ . వేత్వాజ్య॑స్య॒ హోత॒ర్యజ॑ . హోతా॑ యక్షదీ॒డేన్యం᳚ . ఈ॒డి॒తం
 వృ॑త్ర॒హంత॑మం . ఇడా॑భి॒రీడ్య॒ꣳ॒ సహః॑ . సోమ॒మింద్రం॑ వయో॒ధసం᳚ .
 అ॒ను॒ష్టుభం॒ ఛంద॑ ఇంద్రి॒యం . త్రి॒వ॒థ్సం గాం వయో॒ దధ॑త్ ..

79 వేత్వాజ్య॑స్య॒ హోత॒ర్యజ॑ . హోతా॑ యక్షథ్సుబర్హి॒షదం᳚ . పూ॒ష॒ణ్వంత॒మమ॑ర్త్యం
 . సీదం॑తం బ॒ర్॒హిషి॑ ప్రి॒యే . అ॒మృతేంద్రం॑ వయో॒ధసం᳚ . బృ॒హ॒తీం ఛంద॑
 ఇంద్రి॒యం . పంచా॑విం॒ గాం వయో॒ దధ॑త్ . వేత్వాజ్య॑స్య॒ హోత॒ర్యజ॑ . హోతా॑
 యక్ష॒ద్వ్యచ॑స్వతీః . సు॒ప్రా॒య॒ణా ఋ॑తా॒వృధః॑ .. 2. 6. 17. 3..

80 ద్వారో॑ దే॒వీర్హి॑ర॒ణ్యయీః᳚ . బ్ర॒హ్మాణ॒ ఇంద్రం॑ వయో॒ధసం᳚ . పం॒క్తిం ఛంద॑
 ఇ॒హేంద్రి॒యం . తు॒ర్య॒వాహం॒ గాం వయో॒ దధ॑త్ . వేత్వాజ్య॑స్య॒ హోత॒ర్యజ॑ . హోతా॑
 యక్షథ్సు॒పేశ॑సే . సు॒శి॒ల్పే బృ॑హ॒తీ ఉ॒భే . నక్తో॒షాసా॒ న ద॑ర్శ॒తే .
 విశ్వ॒మింద్రం॑ వయో॒ధసం᳚ . త్రి॒ష్టుభం॒ ఛంద॑ ఇంద్రి॒యం .. 2. 6. 17. 4..

81 ప॒ష్ఠ॒వాహం॒ గాం వయో॒ దధ॑త్ . వేత్వాజ్య॑స్య॒ హోత॒ర్యజ॑ . హోతా॑
 యక్ష॒త్ప్రచే॑తసా . దే॒వానా॑ముత్త॒మం యశః॑ . హోతా॑రా॒ దైవ్యా॑ క॒వీ .
 స॒యుజేంద్రం॑ వయో॒ధసం᳚ . జగ॑తీం॒ ఛంద॑ ఇ॒హేంద్రి॒యం . అ॒న॒డ్వాహం॒ గాం
 వయో॒ దధ॑త్ . వేత్వాజ్య॑స్య॒ హోత॒ర్యజ॑ . హోతా॑ యక్ష॒త్పేశ॑స్వతీః .. 2. 6. 17. 5..

82 తి॒స్రో దే॒వీర్హి॑ర॒ణ్యయీః᳚ . భార॑తీర్బృహ॒తీర్మ॒హీః . పతి॒మింద్రం॑ వయో॒ధసం᳚
 . వి॒రాజం॒ ఛంద॑ ఇ॒హేంద్రి॒యం . ధే॒నుం గాం న వయో॒ దధ॑త్ . వేత్వాజ్య॑స్య॒
 హోత॒ర్యజ॑ . హోతా॑ యక్షథ్సు॒రేత॑సం . త్వష్టా॑రం పుష్టి॒వర్ధ॑నం . రూ॒పాణి॒
 బిభ్ర॑తం॒ పృథ॑క్ . పుష్టి॒మింద్రం॑ వయో॒ధసం᳚ .. 2. 6. 17. 6..

83 ద్వి॒పదం॒ ఛంద॑ ఇ॒హేంద్రి॒యం . ఉ॒క్షాణం॒ గాం న వయో॒ దధ॑త్ . వేత్వాజ్య॑స్య॒
 హోత॒ర్యజ॑ . హోతా॑ యక్షచ్ఛ॒తక్ర॑తుం . హిర॑ణ్యపర్ణము॒క్థినం᳚ . ర॒శ॒నాం
 బిభ్ర॑తం వ॒శిం . భగ॒మింద్రం॑ వయో॒ధసం᳚ . క॒కుభం॒ ఛంద॑ ఇ॒హేంద్రి॒యం
 . వ॒శాం వే॒హతం॒ గాం న వయో॒ దధ॑త్ . వేత్వాజ్య॑స్య॒ హోత॒ర్యజ॑ . హోతా॑
 యక్ష॒థ్స్వాహా॑కృతీః . అ॒గ్నిం గృ॒హప॑తిం॒ పృథ॑క్ . వరు॑ణం భేష॒జం
 క॒విం . క్ష॒త్త్రమింద్రం॑ వయో॒ధసం᳚ . అతి॑చ్ఛందసం॒ ఛంద॑ ఇంద్రి॒యం
 . బృ॒హదృ॑ష॒భం గాం వయో॒ దధ॑త్ . వేత్వాజ్య॑స్య॒ హోత॒ర్యజ॑ .. 2. 6. 17. 7.. ద॒ధే దధ॑దృతా॒వృధ॑ ఇంద్రి॒యం పేశ॑స్వతీర్వయో॒ధసం॒
 వేత్వాజ్య॑స్య॒ హోత॒ర్యజ॑ స॒ప్త చ॑ .. 17.. ఇ॒డస్ప॒దే᳚ఽగ్నిం గా॑య॒త్రీం
 త్ర్యవిం᳚ . శుచి॑వ్రత॒ꣳ॒శుచి॑ము॒ష్ణిహం॑ దిత్య॒వాహం᳚ . ఈ॒డేఽన్య॒ꣳ॒
 సో॑మమను॒ష్టుభం॑ త్రివ॒థ్సం . సు॒బ॒ర్॒హి॒షద॑మ॒మృతేంద్రం॑ బృహ॒తీం
 పంచా॑విం . వ్యచ॑స్వతీః సుప్రాయ॒ణా ద్వారో᳚ బ్ర॒హ్మాణః॑ పం॒క్తిమి॒హ తు॑ర్య॒వాహం᳚ .
 సు॒పేశ॑సే॒ విశ్వ॒మింద్రం॑ త్రి॒ష్టుభం॑ పష్ఠ॒వాహం᳚ . ప్రచే॑తసా స॒యుజేంద్రం॒
 జగ॑తీమి॒హాన॒డ్వాహం᳚ . పేశ॑స్వతీస్తి॒స్రో భార॑తీః॒ పతిం॑ వి॒రాజ॑మి॒హ
 ధే॒నుం న . సు॒రేత॑సం॒ త్వష్టా॑రం॒ పుష్టిం॑ ద్వి॒పద॑మి॒హోక్షాణం॒ న .
 శ॒తక్ర॑తుం॒ భగ॒మింద్రం॑ క॒కుభ॑మి॒హ వ॒శాం వే॒హతం॒ గాం న .
 స్వాహా॑కృతీః, క్ష॒త్త్రమతి॑చ్ఛందసం బృ॒హదృ॑ష॒భం గాం వయః॑ .
 ఇం॒ద్రి॒యమృషి॑వసు॒నవ॑ద॒శేహేం᳚ద్రియ॒మష్ట॑ నవ దశ॒ గాం న వయో॒
 దధ॒థ్సర్వ॑వేతు ..

84 సమి॑ద్ధో అ॒గ్నిః స॒మిధా᳚ . సుష॑మిద్ధో॒ వరే᳚ణ్యః . గా॒య॒త్రీ ఛంద॑ ఇంద్రి॒యం
 . త్ర్యవి॒ర్గౌర్వయో॑ దధుః . తనూ॒నపా॒చ్ఛుచి॑వ్రతః . త॒నూ॒నపాచ్చ॒ సర॑స్వతీ .
 ఉ॒ష్ణిక్ఛంద॑ ఇంద్రి॒యం . ది॒త్య॒వాడ్గౌర్వయో॑ దధుః . ఇడా॑భిర॒గ్నిరీడ్యః॑ . సోమో॑
 దే॒వో అమ॑ర్త్యః .. 2. 6. 18. 1..

85 అ॒ను॒ష్టుప్ఛంద॑ ఇంద్రి॒యం . త్రి॒వ॒థ్సో గౌర్వయో॑ దధుః . సు॒బ॒ర్॒హిర॒గ్నిః
 పూ॑ష॒ణ్వాన్ . స్తీ॒ర్ణబ॑ర్హి॒రమ॑ర్త్యః . బృ॒హ॒తీ ఛంద॑ ఇంద్రి॒యం .
 పంచా॑వి॒ర్గౌర్వయో॑ దధుః . దురో॑ దే॒వీర్దిశో॑ మ॒హీః . బ్ర॒హ్మా దే॒వో బృహ॒స్పతిః॑
 . పం॒క్తిశ్ఛంద॑ ఇ॒హేంద్రి॒యం . తు॒ర్య॒వాడ్గౌర్వయో॑ దధుః .. 2. 6. 18. 2..

86 ఉ॒షే య॒హ్వీ సు॒పేశ॑సా . విశ్వే॑ దే॒వా అమ॑ర్త్యాః . త్రి॒ష్టుప్ఛంద॑ ఇంద్రి॒యం
 . ప॒ష్ఠ॒వాడ్గౌర్వయో॑ దధుః . దైవ్యా॑ హోతారా భిషజా . ఇంద్రే॑ణ స॒యుజా॑ యు॒జా .
 జగ॑తీ॒ ఛంద॑ ఇ॒హేంద్రి॒యం . అ॒న॒డ్వాన్గౌర్వయో॑ దధుః . తి॒స్ర ఇడా॒ సర॑స్వతీ .
 భార॑తీ మ॒రుతో॒ విశః॑ .. 2. 6. 18. 3..

87 వి॒రాట్ ఛంద॑ ఇ॒హేంద్రి॒యం . ధే॒నుర్గౌర్న వయో॑ దధుః . త్వష్టా॑ తు॒రీపో॒
 అద్భు॑తః . ఇం॒ద్రా॒గ్నీ పు॑ష్టి॒వర్ధ॑నా . ద్వి॒పాచ్ఛంద॑ ఇ॒హేంద్రి॒యం . ఉ॒క్షా
 గౌర్న వయో॑ దధుః . శ॒మి॒తా నో॒ వన॒స్పతిః॑ . స॒వి॒తా ప్ర॑సు॒వన్భగం᳚ .
 క॒కుచ్ఛంద॑ ఇ॒హేంద్రి॒యం . వ॒శా వే॒హద్గౌర్న వయో॑ దధుః . స్వాహా॑ య॒జ్ఞం
 వరు॑ణః . సు॒క్ష॒త్రో భే॑ష॒జం క॑రత్ . అతి॑చ్ఛందా॒శ్ఛంద॑ ఇంద్రి॒యం .
 బృ॒హదృ॑ష॒భో గౌర్వయో॑ దధుః .. 2. 6. 18. 4.. అమ॑ర్త్యస్తుర్య॒వాడ్గౌర్వయో॑
 దధు॒ర్విశో॑ వ॒శా వే॒హద్గౌర్న వయో॑ దధుశ్చ॒త్వారి॑ చ .. 18..

88 వ॒సం॒తేన॒ర్తునా॑ దే॒వాః . వస॑వస్త్రి॒వృతా᳚ స్తు॒తం . ర॒థం॒త॒రేణ॒
 తేజ॑సా . హ॒విరింద్రే॒ వయో॑ దధుః . గ్రీ॒ష్మేణ॑ దే॒వా ఋ॒తునా᳚ . రు॒ద్రాః
 పం॑చద॒శే స్తు॒తం . బృ॒హ॒తా యశ॑సా॒ బలం᳚ . హ॒విరింద్రే॒ వయో॑ దధుః .
 వ॒ర్॒షాభి॑రృ॒తునా॑ఽఽది॒త్యాః . స్తోమే॑ సప్తద॒శే స్తు॒తం .. 2. 6. 19. 1..

89 వై॒రూ॒పేణ॑ వి॒శౌజ॑సా . హ॒విరింద్రే॒ వయో॑ దధుః . శా॒ర॒దేన॒ర్తునా॑
 దే॒వాః . ఏ॒క॒వి॒ꣳ॒శ ఋ॒భవః॑ స్తు॒తం . వై॒రా॒జేన॑ శ్రి॒యా శ్రియం᳚ .
 హ॒విరింద్రే॒ వయో॑ దధుః . హే॒మం॒తేన॒ర్తునా॑ దే॒వాః . మ॒రుత॑స్త్రిణ॒వే స్తు॒తం .
 బలే॑న॒ శక్వ॑రీః॒ సహః॑ . హ॒విరింద్రే॒ వయో॑ దధుః . శై॒శి॒రేణ॒ర్తునా॑
 దే॒వాః . త్ర॒య॒స్త్రి॒ꣳ॒శే॑ఽమృతగ్గ్॑ స్తు॒తం . స॒త్యేన॑ రే॒వతీః᳚,
 క్ష॒త్త్రం . హ॒విరింద్రే॒ వయో॑ దధుః .. 2. 6. 19. 2.. స్తోమే॑ సప్తద॒శే స్తు॒తꣳ
 సహో॑ హ॒విరింద్రే॒ వయో॑ దధుశ్చ॒త్వారి॑ చ .. 19.. వ॒సం॒తేన॑ గ్రి॒ష్మేణ॑
 వ॒ర్॒షాభిః॑ శార॒దేన॑ హేమం॒తేన॑ శైశి॒రేణ॒ షట్ ..

90 దే॒వం బ॒ర్॒హిరింద్రం॑ వయో॒ధసం᳚ . దే॒వం దే॒వమ॑వర్ధయత్ . గా॒య॒త్రి॒యా
 ఛంద॑సేంద్రి॒యం . తేజ॒ ఇంద్రే॒ వయో॒ దధ॑త్ . వ॒సు॒వనే॑ వసు॒ధేయ॑స్య వేతు॒
 యజ॑ . దే॒వీర్ద్వారో॑ దే॒వమింద్రం॑ వయో॒ధసం᳚ . దే॒వీర్దే॒వమ॑వర్ధయన్ . ఉ॒ష్ణిహా॒
 ఛంద॑సేంద్రి॒యం . ప్రా॒ణమింద్రే॒ వయో॒ దధ॑త్ . వ॒సు॒వనే॑ వసు॒ధేయ॑స్య వియంతు॒
 యజ॑ .. 2. 6. 20. 1..

91 దే॒వీ దే॒వం వ॑యో॒ధసం᳚ . ఉ॒షే ఇంద్ర॑మవర్ధతాం . అ॒ను॒ష్టుభా॒
 ఛంద॑సేంద్రి॒యం . వాచ॒మింద్రే॒ వయో॒ దధ॑త్ . వ॒సు॒వనే॑ వసు॒ధేయ॑స్య వీతాం॒
 యజ॑ . దే॒వీ జోష్ట్రీ॑ దే॒వమింద్రం॑ వయో॒ధసం᳚ . దే॒వీ దే॒వమ॑వర్ధతాం .
 బృ॒హ॒త్యా ఛంద॑సేంద్రి॒యం . శ్రోత్ర॒మింద్రే॒ వయో॒ దధ॑త్ . వ॒సు॒వనే॑
 వసు॒ధేయ॑స్య వీతాం॒ యజ॑ .. 2. 6. 20. 2..

92 దే॒వీ ఊ॒ర్జాహు॑తీ దే॒వమింద్రం॑ వయో॒ధసం᳚ . దే॒వీ దే॒వమ॑వర్ధతాం . పం॒క్త్యా
 ఛంద॑సేంద్రి॒యం . శు॒క్రమింద్రే॒ వయో॒ దధ॑త్ . వ॒సు॒వనే॑ వసు॒ధేయ॑స్య వీతాం॒
 యజ॑ . దే॒వా దైవ్యా॒ హోతా॑రా దే॒వమింద్రం॑ వయో॒ధసం᳚ . దే॒వా దే॒వమ॑వర్ధతాం
 . త్రి॒ష్టుభా॒ ఛంద॑సేంద్రి॒యం . త్విషి॒మింద్రే॒ వయో॒ దధ॑త్ . వ॒సు॒వనే॑
 వసు॒ధేయ॑స్య వీతాం॒ యజ॑ .. 2. 6. 20. 3..

93 దే॒వీస్తి॒స్రస్తి॒స్రో దే॒వీర్వ॑యో॒ధసం᳚ . పతి॒మింద్ర॑మవర్ధయన్ . జగ॑త్యా॒
 ఛంద॑సేంద్రి॒యం . బల॒మింద్రే॒ వయో॒ దధ॑త్ . వ॒సు॒వనే॑ వసు॒ధేయ॑స్య వియంతు॒
 యజ॑ . దే॒వో నరా॒శꣳసో॑ దే॒వమింద్రం॑ వయో॒ధసం᳚ . దే॒వో దే॒వమ॑వర్ధయత్ .
 వి॒రాజా॒ ఛంద॑సేంద్రి॒యం . రేత॒ ఇంద్రే॒ వయో॒ దధ॑త్ . వ॒సు॒వనే॑ వసు॒ధేయ॑స్య
 వేతు॒ యజ॑ .. 2. 6. 20. 4..

94 దే॒వో వన॒స్పతి॑ర్దే॒వమింద్రం॑ వయో॒ధసం᳚ . దే॒వో దే॒వమ॑వర్ధయత్ . ద్వి॒పదా॒
 ఛంద॑సేంద్రి॒యం . భగ॒మింద్రే॒ వయో॒ దధ॑త్ . వ॒సు॒వనే॑ వసు॒ధేయ॑స్య వేతు॒
 యజ॑ . దే॒వం బ॒ర్॒హిర్వారి॑తీనాం దే॒వమింద్రం॑ వయో॒ధసం᳚ . దే॒వో దే॒వమ॑వర్ధయత్
 . క॒కుభా॒ ఛంద॑సేంద్రి॒యం . యశ॒ ఇంద్రే॒ వయో॒ దధ॑త్ . వ॒సు॒వనే॑
 వసు॒ధేయ॑స్య వేతు॒ యజ॑ . దే॒వో అ॒గ్నిః స్వి॑ష్ట॒కృద్దే॒వమింద్రం॑ వయో॒ధసం᳚ .
 దే॒వో దే॒వమ॑వర్ధయత్ . అతి॑చ్ఛందసా॒ ఛంద॑సేంద్రి॒యం . క్ష॒త్త్రమింద్రే॒ వయో॒
 దధ॑త్ . వ॒సు॒వనే॑ వసు॒ధేయ॑స్య వేతు॒ యజ॑ .. 2. 6. 20. 5.. వి॒యం॒తు॒ యజ॑
 వీతాం॒ యజ॑ వీతాం॒ యజ॑ వేతు॒ యజ॑ వేతు॒ యజ॒ పంచ॑ చ .. 20..

 దే॒వం బ॒ర్॒హిర్గా॑యత్రి॒యా తేజః॑ . దే॒వీర్ద్వార॑ ఉ॒ష్ణిహా᳚ ప్రా॒ణం . దే॒వీ
దే॒వము॒షే అ॑ను॒ష్టుభా॒ వాచం᳚ . దే॒వీ జోష్ట్రీ॑ బృహ॒త్యా శ్రోత్రం᳚ . దే॒వీ
ఊ॒ర్జాహు॑తీ పం॒క్త్యా శు॒క్రం . దే॒వా దైవ్యా॒ హోతా॑రా త్రి॒ష్టుభా॒ త్విషిం᳚ .
దే॒వీస్తి॒స్రస్తి॒స్రో దే॒వీః పతిం॒ జగ॑త్యా॒ బలం᳚ . దే॒వో నరా॒శꣳసో॑
వి॒రాజా॒ రేతః॑ . దే॒వో వన॒స్పతి॑ర్ద్వి॒పదా॒ భగం᳚ . దే॒వం బ॒ర్॒హిర్వారి॑తీనాం
క॒కుభా॒ యశః॑ . దే॒వో అ॒గ్నిః స్వి॑ష్ట॒కృదతి॑చ్ఛందసా క్ష॒త్త్రం . వే॒తు॒
వి॒యం॒తు॒ చ॒తుర్వీ॑తా॒మేకో॑ వియంతు చ॒తుర్వే᳚త్వవర్ధయదవర్ధయ2ꣳ
శ్చ॒తుర॑వర్ధతా॒మేకో॑ఽవర్ధయ2ꣳ శ్చ॒తుర॑వర్ధయత్ ..

 స్వా॒ద్వీం త్వా॒ సోమః॒ సురా॑వంత॒ꣳ॒ సీసే॑న మి॒త్రో॑ఽసి॒ యద్దే॑వా॒ హోతా॑
యక్షథ్స॒మిధేంద్ర॒ꣳ॒ సమి॑ద్ధ॒ ఇంద్ర॒ ఆచ॑ర్షణి॒ప్రా దే॒వం బ॒ర్॒హిర్హోతా॑
యక్షథ్స॒మిధా॒ఽగ్నిꣳ సమి॑ద్ధో అ॒గ్నిర॑శ్వినా॒ఽశ్వినా॑ హ॒విరిం॑ద్రి॒యం
దే॒వం బ॒ర్॒హిః సర॑స్వత్య॒గ్నిమ॒ద్యోశంతో॒ హోతా॑ యక్షది॒డస్ప॒దే సమి॑ద్ధో
అ॒గ్నిః స॒మిధా॑ వసం॒తేన॑ దే॒వం బ॒ర్॒హిరింద్రం॑ వయో॒ధసం॑ విꣳశ॒తిః .. 20..

 స్వా॒ద్వీం త్వాఽమీ॑ మదంత పి॒తరః॒ సామ్రా᳚జ్యాయ పూ॒తం
ప॒విత్రే॑ణే॒వాజ్య॑ము॒షాసా॒నక్తా॒ బద॑రై॒రధా॑తామ॒శ్వినా॑ దే॒వ ఇంద్రో॒
వన॒స్పతిః॑ పష్ఠ॒వాహం॒ గాం దే॒వీ దే॒వం వ॑యో॒ధసం॒ చతు॑ర్నవతిః .. 94..

 స్వా॒ద్వీంత్వా॑ వేతు॒ యజ॑ ..

ద్వితీయాష్టకే సప్తమః ప్రపాఠకః 7

1 త్రి॒వృథ్స్తోమో॑ భవతి . బ్ర॒హ్మ॒వ॒ర్చ॒సం వై త్రి॒వృత్ .
   బ్ర॒హ్మ॒వ॒ర్చ॒సమే॒వావ॑రుంధే . అ॒గ్ని॒ష్టో॒మః సోమో॑ భవతి .
   బ్ర॒హ్మ॒వ॒ర్చ॒సం వా అ॑గ్నిష్టో॒మః . బ్ర॒హ్మ॒వ॒ర్చ॒సమే॒వావ॑రుంధే .
   ర॒థం॒త॒రꣳ సామ॑ భవతి . బ్ర॒హ్మ॒వ॒ర్చ॒సం వై ర॑థంత॒రం .
   బ్ర॒హ్మ॒వ॒ర్చ॒సమే॒వావ॑రుంధే . ప॒రి॒స్ర॒జీ హోతా॑ భవతి .. 2. 7. 1. 1..

2 అ॒రు॒ణో మి॑ర్మి॒రస్త్రిశు॑క్రః . ఏ॒తద్వై బ్ర॑హ్మవర్చ॒సస్య॑ రూ॒పం .
   రూ॒పేణై॒వ బ్ర॑హ్మవర్చ॒సమవ॑రుంధే . బృహ॒స్పతి॑రకామయత దే॒వానాం᳚
   పురో॒ధాం గ॑చ్ఛేయ॒మితి॑ . స ఏ॒తం బృ॑హస్పతిస॒వమ॑పశ్యత్ . తమాహ॑రత్ .
   తేనా॑యజత . తతో॒ వై స దే॒వానాం᳚ పురో॒ధామగ॑చ్ఛత్ . యః పు॑రో॒ధాకా॑మః॒
   స్యాత్ . స బృ॑హస్పతిస॒వేన॑ యజేత .. 2. 7. 1. 2..

3 పు॒రో॒ధామే॒వ గ॑చ్ఛతి . తస్య॑ ప్రాతఃసవ॒నే స॒న్నేషు॑ నారాశ॒ꣳ॒సేషు॑
   . ఏకా॑దశ॒ దక్షి॑ణా నీయంతే . ఏకా॑దశ॒ మాధ్యం॑దినే॒ సవ॑నే స॒న్నేషు॑
   నారాశ॒ꣳ॒సేషు॑ . ఏకా॑దశ తృతీయసవ॒నే స॒న్నేషు॑ నారాశ॒ꣳ॒సేషు॑
   . త్రయ॑స్త్రిꣳశ॒థ్సంప॑ద్యంతే . త్రయ॑స్త్రిꣳశ॒ద్వై దే॒వతాః᳚ . దే॒వతా॑
   ఏ॒వావ॑రుంధే . అశ్వ॑శ్చతుస్త్రి॒ꣳ॒శః . ప్రా॒జా॒ప॒త్యో వా అశ్వః॑ .. 2. 7. 1. 3..

4 ప్ర॒జాప॑తిశ్చతుస్త్రి॒ꣳ॒శో దే॒వతా॑నాం . యావ॑తీరే॒వ దే॒వతాః᳚ . తా
 ఏ॒వావ॑రుంధే . కృ॒ష్ణా॒జి॒నే॑ఽభిషిం॑చతి . బ్రహ్మ॑ణో॒ వా ఏ॒తద్రూ॒పం
 . యత్కృ॑ష్ణాజి॒నం . బ్ర॒హ్మ॒వ॒ర్చ॒సేనై॒వైన॒ꣳ॒ సమ॑ర్ధయతి .
 ఆజ్యే॑నా॒భిషిం॑చతి . తేజో॒ వా ఆజ్యం᳚ . తేజ॑ ఏ॒వాస్మిం॑దధాతి .. 2. 7. 1. 4..

 హోతా॑ భవతి యజత॒ వా అశ్వో॑ దధాతి .. 1..

5 యదా᳚గ్నే॒యో భవ॑తి . అ॒గ్నిము॑ఖా॒ హ్యృద్ధిః॑ . అథ॒ యత్పౌ॒ష్ణః . పుష్టి॒ర్వై
 పూ॒షా . పుష్టి॒ర్వైశ్య॑స్య . పుష్టి॑మే॒వావ॑రుంధే . ప్ర॒స॒వాయ॑ సావి॒త్రః . అథ॒
 యత్త్వా॒ష్ట్రః . త్వష్టా॒ హి రూ॒పాణి॑ విక॒రోతి॑ . ని॒ర్వ॒రు॒ణ॒త్వాయ॑ వారు॒ణః ..

 2. 7. 2. 1..

6 అథో॒ య ఏ॒వ కశ్చ॒ సంథ్సూ॒యతే᳚ . స హి వా॑రు॒ణః . అథ॒ యద్వై᳚శ్వదే॒వః
 . వై॒శ్వ॒దే॒వో హి వైశ్యః॑ . అథ॒ యన్మా॑రు॒తః . మా॒రు॒తో హి వైశ్యః॑
 . స॒ప్తైతాని॑ హ॒వీꣳషి॑ భవంతి . స॒ప్త గ॑ణా॒ వై మ॒రుతః॑
 . పృశ్నిః॑ పష్ఠౌ॒హీ మా॑రు॒త్యాల॑భ్యతే . విడ్వై మ॒రుతః॑ . విశ॑
 ఏ॒వైతన్మ॑ధ్య॒తో॑ఽభిషి॑చ్యతే . తస్మా॒ద్వా ఏ॒ష వి॒శః ప్రి॒యః . వి॒శో
 హి మ॑ధ్య॒తో॑ఽభిషి॒చ్యతే᳚ . ఋ॒ష॒భ॒చ॒ర్మేఽధ్య॒భిషిం॑చతి
 . స హి ప్ర॑జనయి॒తా . ద॒ధ్నాఽభిషిం॑చతి . ఊర్గ్వా అ॒న్నాద్యం॒ దధి॑ .
 ఊ॒ర్జైవైన॑మ॒న్నాద్యే॑న॒ సమ॑ర్ధయతి .. 2. 7. 2. 2.. వా॒రు॒ణో విడ్వై మ॒రుతో॒ఽష్టౌ
 చ॑ .. 2..

7 యదా᳚గ్నే॒యో భవ॑తి . ఆ॒గ్నే॒యో వై బ్రా᳚హ్మ॒ణః . అథ॒ యథ్సౌ॒మ్యః . సౌ॒మ్యో
 హి బ్రా᳚హ్మ॒ణః . ప్ర॒స॒వాయై॒వ సా॑వి॒త్రః . అథ॒ యద్బా॑ర్హస్ప॒త్యః . ఏ॒తద్వై
 బ్రా᳚హ్మ॒ణస్య॑ వాక్ప॒తీయం᳚ . అథ॒ యద॑గ్నీషో॒మీయః॑ . ఆ॒గ్నే॒యో వై బ్రా᳚హ్మ॒ణః .
 తౌ య॒దా సం॒గచ్ఛే॑తే .. 2. 7. 3. 1..

8 అథ॑ వీ॒ర్యా॑వత్తరో భవతి . అథ॒ యథ్సా॑రస్వ॒తః . ఏ॒తద్ధి ప్ర॒త్యక్షం॑
 బ్రాహ్మ॒ణస్య॑ వాక్ప॒తీయం᳚ . ని॒ర్వ॒రు॒ణ॒త్వాయై॒వ వా॑రు॒ణః . అథో॒ య ఏ॒వ
 కశ్చ॒ సంథ్సూ॒యతే᳚ . స హి వా॑రు॒ణః . అథ॒ యద్ద్యా॑వాపృథి॒వ్యః॑ . ఇంద్రో॑
 వృ॒త్రాయ॒ వజ్ర॒ముద॑యచ్ఛత్ . తం ద్యావా॑పృథి॒వీ నాన్వ॑మన్యేతాం . తమే॒తేనై॒వ
 భా॑గ॒ధేయే॒నాన్వ॑మన్యేతాం .. 2. 7. 3. 2..

9 వజ్ర॑స్య॒ వా ఏ॒షో॑ఽనుమా॒నాయ॑ . అను॑మతవజ్రః సూయాతా॒ ఇతి॑ . అ॒ష్టావే॒తాని॑
 హ॒వీꣳషి॑ భవంతి . అ॒ష్టాక్ష॑రా గాయ॒త్రీ . గా॒య॒త్రీ బ్ర॑హ్మవర్చ॒సం .
 గా॒య॒త్రి॒యైవ బ్ర॑హ్మవర్చ॒సమవ॑రుంధే . హిర॑ణ్యేన ఘృ॒తముత్పు॑నాతి . తేజ॑స
 ఏ॒వ రు॒చే . కృ॒ష్ణా॒జి॒నే॑ఽభిషిం॑చతి . బ్రహ్మ॑ణో॒ వా ఏ॒తదృ॑ఖ్సా॒మయో॑
 రూ॒పం . యత్కృ॑ష్ణాజి॒నం . బ్రహ్మ॑న్నే॒వైన॑మృఖ్సా॒మయో॒రధ్య॒భిషిం॑చతి .
 ఘృ॒తేనా॒భిషిం॑చతి . తథా॑ వీ॒ర్యా॑వత్తరో భవతి .. 2. 7. 3. 3.. సం॒గచ్ఛే॑తే
 భాగ॒ధేయే॒నాన్వ॑మన్యేతాꣳ రూ॒పం చ॒త్వారి॑ చ .. 3..

10 న వై సోమే॑న॒ సోమ॑స్య స॒వో᳚ఽస్తి . హ॒తో హ్యే॑షః . అ॒భిషు॑తో॒ హ్యే॑షః .
 న హి హ॒తః సూ॒యతే᳚ . సౌ॒మీꣳ సూ॒తవ॑శా॒మాల॑భతే . సోమో॒ వై రే॑తో॒ధాః
 . రేత॑ ఏ॒వ తద్ద॑ధాతి . సౌ॒మ్యర్చాఽభిషిం॑చతి . రే॒తో॒ధా హ్యే॑షా . రేతః॒
 సోమః॑ . రేత॑ ఏ॒వాస్మిం॑దధాతి . యత్కించ॑ రాజ॒సూయ॑మృ॒తే సోమం᳚ . తథ్సర్వం॑
 భవతి . అషా॑ఢం యు॒థ్సు పృత॑నాసు॒ పప్రిం᳚ . సు॒వ॒ర్॒షామ॒ప్స్వాం వృ॒జన॑స్య
 గో॒పాం . భ॒రే॒షు॒జాꣳ సు॑క్షి॒తిꣳ సు॒శ్రవ॑సం . జయం॑తం॒ త్వామను॑
 మదేమ సోమ .. 2. 7. 4. 1.. రేతః॒ సోమః॑ స॒ప్త చ॑ .. 4..

11 యో వై సోమే॑న సూ॒యతే᳚ . స దే॑వస॒వః . యః ప॒శునా॑ సూ॒యతే᳚ . స దే॑వస॒వః
 . య ఇష్ట్యా॑ సూ॒యతే᳚ . స మ॑నుష్యస॒వః . ఏ॒తం వై పృథ॑యే దే॒వాః ప్రాయ॑చ్ఛన్ .
 తతో॒ వై సోఽప్యా॑ర॒ణ్యానాం᳚ పశూ॒నామ॑సూయత . యావ॑తీః॒ కియ॑తీశ్చ ప్ర॒జా వాచం॒
 వదం॑తి . తాసా॒ꣳ॒ సర్వా॑సాꣳ సూయతే ..

12 య ఏ॒తేన॒ యజ॑తే . య ఉ॑ చైనమే॒వం వేద॑ . నా॒రా॒శ॒గ్గ్॒స్యర్చాఽభిషిం॑చతి
 . మ॒ను॒ష్యా॑ వై నరా॒శꣳసః॑ . ని॒హ్నుత్య॒ వావై తత్ . అథా॒భిషిం॑చతి .
 యత్కించ॑ రాజ॒సూయ॑మనుత్తర వే॒దీకం᳚ . తథ్సర్వం॑ భవతి . యే మే॑ పంచా॒శతం॑
 ద॒దుః . అశ్వా॑నాꣳ స॒ధస్తు॑తిః . ద్యు॒మద॑గ్నే॒ మహి॒ శ్రవః॑ . బృ॒హత్కృ॑ధి
 మ॒ఘోనాం᳚ . నృ॒వద॑మృత నృ॒ణాం .. 2. 7. 5. 2.. సూ॒య॒తే॒ స॒ధస్తు॑తి॒స్త్రీణి॑
 చ .. 5..

13 ఏ॒ష గో॑స॒వః . ష॒ట్త్రి॒ꣳ॒శ ఉ॒క్థ్యో॑ బృ॒హథ్సా॑మా . పవ॑మానే
 కణ్వరథంత॒రం భ॑వతి . యో వై వా॑జ॒పేయః॑ . స స॑మ్రాట్థ్స॒వః . యో రా॑జ॒సూయః॑
 . స వ॑రుణస॒వః . ప్ర॒జాప॑తిః॒ స్వారా᳚జ్యం పరమే॒ష్ఠీ . స్వారా᳚జ్యం॒ గౌరే॒వ .
 గౌరి॑వ భవతి .. 2. 7. 6. 1..

14 య ఏ॒తేన॒ యజ॑తే . య ఉ॑ చైనమే॒వం వేద॑ . ఉ॒భే బృ॑హద్రథంత॒రే
 భ॑వతః . తద్ధి స్వారా᳚జ్యం . అ॒యుతం॒ దక్షి॑ణాః . తద్ధి స్వారా᳚జ్యం .
 ప్ర॒తి॒ధుషా॒ఽభిషిం॑చతి . తద్ధి స్వారా᳚జ్యం . అను॑ద్ధతే॒ వేద్యై॑ దక్షిణ॒త
 ఆ॑హవ॒నీయ॑స్య బృహ॒తస్తో॒త్రం ప్రత్య॒భిషిం॑చతి . ఇ॒యం వావ ర॑థంత॒రం .

15 అ॒సౌ బృ॒హత్ . అ॒నయో॑రే॒వైన॒మనం॑తర్హితమ॒భిషిం॑చతి . ప॒శు॒స్తో॒మో
 వా ఏ॒షః . తేన॑ గోస॒వః . ష॒ట్త్రి॒ꣳ॒శః సర్వః॑ . రే॒వజ్జా॒తః సహ॑సా
 వృ॒ద్ధః . క్ష॒త్రాణాం᳚ క్షత్త్ర॒భృత్త॑మో వయో॒ధాః . మ॒హాన్మ॑హి॒త్వే
 త॑స్తభా॒నః . క్ష॒త్త్రే రా॒ష్ట్రే చ॑ జాగృహి . ప్ర॒జాప॑తేస్త్వా పరమే॒ష్ఠినః॒
 స్వారా᳚జ్యేనా॒భిషిం॑చా॒మీత్యా॑హ . స్వారా᳚జ్యమే॒వైనం॑ గమయతి .. 2. 7. 6. 3..

 ఇ॒వ॒ భ॒వ॒తి॒ ర॒థం॒త॒రమా॒హైకం॑ చ .. 6..

16 సి॒ꣳ॒హే వ్యా॒ఘ్ర ఉ॒త యా పృదా॑కౌ . త్విషి॑ర॒గ్నౌ బ్రా᳚హ్మ॒ణే సూర్యే॒
 యా . ఇంద్రం॒ యా దే॒వీ సు॒భగా॑ జ॒జాన॑ . సా న॒ ఆగ॒న్వర్చ॑సా సంవిదా॒నా . యా
 రా॑జ॒న్యే॑ దుందు॒భావాయ॑తాయాం . అశ్వ॑స్య॒ క్రంద్యే॒ పురు॑షస్య మా॒యౌ . ఇంద్రం॒
 యా దే॒వీ సు॒భగా॑ జ॒జాన॑ . సా న॒ ఆగ॒న్వర్చ॑సా సంవిదా॒నా . యా హ॒స్తిని॑
 ద్వీ॒పిని॒ యా హిర॑ణ్యే . త్విషి॒రశ్వే॑షు॒ పురు॑షేషు॒ గోషు॑ .. 2. 7. 7. 1..

17 ఇంద్రం॒ యా దే॒వీ సు॒భగా॑ జ॒జాన॑ . సా న॒ ఆగ॒న్వర్చ॑సా సంవిదా॒నా . రథే॑
 అ॒క్షేషు॑ వృష॒భస్య॒ వాజే᳚ . వాతే॑ ప॒ర్జన్యే॒ వరు॑ణస్య॒ శుష్మే᳚ . ఇంద్రం॒
 యా దే॒వీ సు॒భగా॑ జ॒జాన॑ . సా న॒ ఆగ॒న్వర్చ॑సా సంవిదా॒నా . రాడ॑సి వి॒రాడ॑సి
 . స॒మ్రాడ॑సి స్వ॒రాడ॑సి . ఇంద్రా॑య త్వా॒ తేజ॑స్వతే॒ తేజ॑స్వంత2ꣳ శ్రీణామి .
 ఇంద్రా॑య॒ త్వౌజ॑స్వత॒ ఓజ॑స్వంత2ꣳ శ్రీణామి .. 2. 7. 7. 2..

18 ఇంద్రా॑య త్వా॒ పయ॑స్వతే॒ పయ॑స్వంత2ꣳ శ్రీణామి . ఇంద్రా॑య॒ త్వాఽఽయు॑ష్మత॒
 ఆయు॑ష్మంత2ꣳ శ్రీణామి . తేజో॑ఽసి . తత్తే॒ ప్రయ॑చ్ఛామి . తేజ॑స్వదస్తు మే॒
 ముఖం᳚ . తేజ॑స్వ॒చ్ఛిరో॑ అస్తు మే . తేజ॑స్వాన్, వి॒శ్వతః॑ ప్ర॒త్యఙ్ . తేజ॑సా॒
 సంపి॑పృగ్ధి మా . ఓజో॑ఽసి . తత్తే॒ ప్రయ॑చ్ఛామి .. 2. 7. 7. 3..

19 ఓజ॑స్వదస్తు మే॒ ముఖం᳚ . ఓజ॑స్వ॒చ్ఛిరో॑ అస్తు మే . ఓజ॑స్వాన్, వి॒శ్వతః॑ ప్ర॒త్యఙ్
 . ఓజ॑సా॒ సంపి॑పృగ్ధి మా . పయో॑ఽసి . తత్తే॒ ప్రయ॑చ్ఛామి . పయ॑స్వదస్తు మే॒
 ముఖం᳚ . పయ॑స్వ॒చ్ఛిరో॑ అస్తు మే . పయ॑స్వాన్, వి॒శ్వతః॑ ప్ర॒త్యఙ్ . పయ॑సా॒
 సంపి॑పృగ్ధి మా .. 2. 7. 7. 4..

20 ఆయు॑రసి . తత్తే॒ ప్రయ॑చ్ఛామి . ఆయు॑ష్మదస్తు మే॒ ముఖం᳚ . ఆయు॑ష్మ॒చ్ఛిరో॑
 అస్తు మే . ఆయు॑ష్మాన్, వి॒శ్వతః॑ ప్ర॒త్యఙ్ . ఆయు॑షా॒ సంపి॑పృగ్ధి మా . ఇ॒మమ॑గ్న॒
 ఆయు॑షే॒ వర్చ॑సే కృధి . ప్రి॒యꣳ రేతో॑ వరుణ సోమ రాజన్ . మా॒తేవా᳚స్మా అదితే॒
 శర్మ॑ యచ్ఛ . విశ్వే॑ దేవా॒ జర॑దష్టి॒ర్యథా స॑త్ .. 2. 7. 7. 5..

21 ఆయు॑రసి వి॒శ్వాయు॑రసి . స॒ర్వాయు॑రసి॒ సర్వ॒మాయు॑రసి . యతో॒ వాతో॒
 మనో॑జవాః . యతః॒, క్షరం॑తి॒ సింధ॑వః . తాసాం᳚ త్వా॒ సర్వా॑సాꣳ రు॒చా .
 అ॒భిషిం॑చామి॒ వర్చ॑సా . స॒ము॒ద్ర ఇ॑వాసి గ॒హ్మనా᳚ . సోమ॑ ఇవా॒స్యదా᳚భ్యః .
 అ॒గ్నిరి॑వ వి॒శ్వతః॑ ప్ర॒త్యఙ్ . సూర్య॑ ఇవ॒ జ్యోతి॑షా వి॒భూః .. 2. 7. 7. 6..

22 అ॒పాం యో ద్రవ॑ణే॒ రసః॑ . తమ॒హమ॒స్మా ఆ॑ముష్యాయ॒ణాయ॑ . తేజ॑సే
 బ్రహ్మవర్చ॒సాయ॑ గృహ్ణామి . అ॒పాం య ఊ॒ర్మౌ రసః॑ . తమ॒హమ॒స్మా ఆ॑ముష్యాయ॒ణాయ॑
 . ఓజ॑సే వీ॒ర్యా॑య గృహ్ణామి . అ॒పాం యో మ॑ధ్య॒తో రసః॑ . తమ॒హమ॒స్మా
 ఆ॑ముష్యాయ॒ణాయ॑ . పుష్ట్యై᳚ ప్ర॒జన॑నాయ గృహ్ణామి . అ॒పాం యో య॒జ్ఞియో॒ రసః॑
 . తమ॒హమ॒స్మా ఆ॑ముష్యాయ॒ణాయ॑ . ఆయు॑షే దీర్ఘాయు॒త్వాయ॑ గృహ్ణామి .. 2. 7. 7. 7..

 గోష్వోజ॑స్వంత2ꣳ శ్రీణా॒మ్యోజో॑ఽసి॒ తత్తే॒ ప్రయ॑చ్ఛామి॒ పయ॑సా॒ సంపి॑పృగ్ధి॒
 మా సద్వి॒భూర్య॒జ్ఞియో॒ రసో॒ ద్వే చ॑ .. 7..

23 అ॒భిప్రేహి॑ వీ॒రయ॑స్వ . ఉ॒గ్రశ్చేత్తా॑ సపత్న॒హా . ఆతి॑ష్ఠ మిత్ర॒వర్ధ॑నః .
 తుభ్యం॑ దే॒వా అధి॑బ్రవన్ . అం॒కౌ న్యం॒కావ॒భిత॒ ఆతి॑ష్ఠ వృత్రహ॒న్రథం᳚
 . ఆ॒తిష్ఠం॑తం॒ పరి॒ విశ్వే॑ అభూషన్ . శ్రియం॒ వసా॑నశ్చరతి॒ స్వరో॑చాః .
 మ॒హత్తద॒స్యాసు॑రస్య॒ నామ॑ . ఆ వి॒శ్వరూ॑పో అ॒మృతా॑ని తస్థౌ . అను॒ త్వేంద్రో॑
 మద॒త్వను॒ బృహ॒స్పతిః॑ .. 2. 7. 8. 1..

24 అను॒ సోమో॒ అన్వ॒గ్నిరా॑వీత్ . అను॑ త్వా॒ విశ్వే॑ దే॒వా అ॑వంతు . అను॑ స॒ప్త రాజా॑నో॒
 య ఉ॒తాభిషి॑క్తాః . అను॑ త్వా మి॒త్రావరు॑ణావి॒హావ॑తం . అను॒ద్యావా॑పృథి॒వీ
 వి॒శ్వశం॑భూ . సూఱ్యో॒ అహో॑భి॒రను॑ త్వాఽవతు . చం॒ద్రమా॒ నక్ష॑త్రై॒రను॑
 త్వాఽవతు . ద్యౌశ్చ॑ త్వా పృథి॒వీ చ॒ ప్రచే॑తసా . శు॒క్రో బృ॒హద్దక్షి॑ణా త్వా
 పిపర్తు . అను॑ స్వ॒ధా చి॑కితా॒ꣳ॒ సోమో॑ అ॒గ్నిః . ఆఽయం పృ॑ణక్తు॒ రజ॑సీ
 ఉ॒పస్థం᳚ .. 2. 7. 8. 2.. బృహ॒స్పతిః॒ సోమో॑ అ॒గ్నిరేకం॑ చ .. 8..

25 ప్ర॒జాప॑తిః ప్ర॒జా అ॑సృజత . తా అ॑స్మాథ్సృ॒ష్టాః పరా॑చీరాయన్ .
 స ఏ॒తం ప్ర॒జాప॑తిరోద॒నమ॑పశ్యత్ . సోఽన్నం॑ భూ॒తో॑ఽతిష్ఠత్ . తా
 అ॒న్యత్రా॒న్నాద్య॒మవి॑త్త్వా . ప్ర॒జాప॑తిం ప్ర॒జా ఉ॒పావ॑ర్తంత . అన్న॑మే॒వైనం॑
 భూ॒తం పశ్యం॑తీః ప్ర॒జా ఉ॒పావ॑ర్తంతే . య ఏ॒తేన॒ యజ॑తే . య ఉ॑ చైనమే॒వం
 వేద॑ . సర్వా॒ణ్యన్నా॑ని భవంతి .. 2. 7. 9. 1..

26 సర్వే॒ పురు॑షాః . సర్వా᳚ణ్యే॒వాన్నా॒న్యవ॑రుంధే . సర్వా॒న్పురు॑షాన్ . రాడ॑సి
 వి॒రాడ॒సీత్యా॑హ . స్వారా᳚జ్యమే॒వైనం॑ గమయతి . యద్ధి॑రణ్యం॒ దదా॑తి .
 తేజ॒స్తేనావ॑రుంధే . యత్తి॑సృధ॒న్వం . వీ॒ర్యం॑ తేన॑ . యదష్ట్రాం᳚ .. 2. 7. 9. 2..

27 పుష్టిం॒ తేన॑ . యత్క॑మం॒డలుం᳚ . ఆయు॒ష్టేన॑ . యద్ధి॑రణ్యమాబ॒ధ్నాతి॑ .
 జ్యోతి॒ర్వై హిర॑ణ్యం . జ్యోతి॑రే॒వాస్మిం॑దధాతి . అథో॒ తేజో॒ వై హిర॑ణ్యం . తేజ॑
 ఏ॒వాత్మంధ॑త్తే . యదో॑ద॒నం ప్రా॒శ్నాతి॑ . ఏ॒తదే॒వ సర్వ॑మవ॒రుధ్య॑ .. 2. 7. 9. 3..

28 తద॑స్మిన్నేక॒ధాఽధా᳚త్ . రో॒హి॒ణ్యాం కా॒ర్యః॑ . యద్బ్రా᳚హ్మ॒ణ ఏ॒వ రో॑హి॒ణీ
 . తస్మా॑దే॒వ . అథో॒ వర్ష్మై॒వైనꣳ॑ సమా॒నానాం᳚ కరోతి . ఉ॒ద్య॒తా సూర్యే॑ణ
 కా॒ర్యః॑ . ఉ॒ద్యంతం॒ వా ఏ॒తꣳ సర్వాః᳚ ప్ర॒జాః ప్రతి॑నందంతి . ది॒దృ॒క్షేణ్యో॑
 దర్శ॒నీయో॑ భవతి . య ఏ॒వం వేద॑ . బ్ర॒హ్మ॒వా॒దినో॑ వదంతి .. 2. 7. 9. 4..

29 అ॒వేత్యో॑ఽవభృ॒థా 3 నా 3 ఇతి॑ . యద్ద॑ర్భపుంజీ॒లైః ప॒వయ॑తి .
 తథ్స్వి॑దే॒వావై॑తి . తన్నావై॑తి . త్రి॒భిః ప॑వయతి . త్రయ॑ ఇ॒మే లో॒కాః .
 ఏ॒భిరే॒వైనం॑ లో॒కైః ప॑వయతి . అథో॑ అ॒పాం వా ఏ॒తత్తేజో॒ వర్చః॑ . యద్ద॒ర్భాః .
 యద్ద॑ర్భపుంజీ॒లైః ప॒వయ॑తి . అ॒పామే॒వైనం॒ తేజ॑సా॒ వర్చ॑సా॒ఽభిషిం॑చతి
 .. 2. 7. 9. 5.. భ॒వం॒త్యష్ట్రా॑మవ॒రుధ్య॑ వదంతి ద॒ర్భా యద్ద॑ర్భపుంజీ॒లైః
 ప॒వయ॒త్యేకం॑ చ .. 9..

30 ప్ర॒జాప॑తిరకామయత బ॒హోర్భూయాం᳚థ్స్యా॒మితి॑ . స ఏ॒తం
 పం॑చశార॒దీయ॑మపశ్యత్ . తమాహ॑రత్ . తేనా॑యజత . తతో॒ వై స
 బ॒హోర్భూయా॑నభవత్ . యః కా॒మయే॑త బ॒హోర్భూయాం᳚థ్స్యా॒మితి॑ . స పం॑చ
 శార॒దీయే॑న యజేత . బ॒హోరే॒వ భూయా᳚న్భవతి . మ॒రు॒థ్స్తో॒మో వా ఏ॒షః . మ॒రుతో॒
 హి దే॒వానాం॒ భూయి॑ష్ఠాః .. 2. 7. 10. 1..

31 బ॒హుర్భ॑వతి . య ఏ॒తేన॒ యజ॑తే . య ఉ॑ చైనమే॒వం వేద॑ .
 పం॒చ॒శా॒ర॒దీయో॑ భవతి . పంచ॒ వా ఋ॒తవః॑ సంవథ్స॒రః . ఋ॒తుష్వే॒వ
 సం॑వథ్స॒రే ప్రతి॑తిష్ఠతి . అథో॒ పంచా᳚క్షరా పం॒క్తిః . పాంక్తో॑ య॒జ్ఞః .
 య॒జ్ఞమే॒వావ॑రుంధే . స॒ప్త॒ద॒శ2ꣳ స్తోమా॒ నాతి॑యంతి . స॒ప్త॒ద॒శః
 ప్ర॒జాప॑తిః . ప్ర॒జాప॑తే॒రాప్త్యై᳚ .. 2. 7. 10. 2.. భూయి॑ష్ఠా యంతి॒ ద్వే చ॑ .. 10..

32 అ॒గస్త్యో॑ మ॒రుద్భ్య॑ ఉ॒క్ష్ణః ప్రౌక్ష॑త్ . తానింద్ర॒ ఆద॑త్త . త ఏ॑నం॒
 వజ్ర॑ము॒ద్యత్యా॒భ్యా॑యంత . తాన॒గస్త్య॑శ్చై॒వేంద్ర॑శ్చ కయాశు॒భీయే॑నాశమయతాం
 . తాంఛాం॒తానుపా᳚హ్వయత . యత్క॑యాశు॒భీయం॒ భవ॑తి॒ శాంత్యై᳚ . తస్మా॑దే॒త
 ఐం᳚ద్రా మారు॒తా ఉ॒క్షాణః॑ సవ॒నీయా॑ భవంతి . త్రయః॑ ప్రథ॒మేఽహ॒న్నాల॑భ్యంతే .
 ఏ॒వం ద్వి॒తీయే᳚ . ఏ॒వం తృ॒తీయే᳚ .. 2. 7. 11. 1..

33 ఏ॒వం చ॑తు॒ర్థే . పంచో᳚త్త॒మేఽహ॒న్నాల॑భ్యంతే . వర్షి॑ష్ఠమివ॒
 హ్యే॑తదహః॑ . వర్షి॑ష్ఠః సమా॒నానాం᳚ భవతి . య ఏ॒తేన॒ యజ॑తే . య ఉ॑
 చైనమే॒వం వేద॑ . స్వారా᳚జ్యం॒ వా ఏ॒ష య॒జ్ఞః . ఏ॒తేన॒ వా ఏక॒యావా॑ కాంద॒మః
 స్వారా᳚జ్యమగచ్ఛత్ . స్వారా᳚జ్యం గచ్ఛతి . య ఏ॒తేన॒ యజ॑తే .. 2. 7. 11. 2..

34 య ఉ॑ చైనమే॒వం వేద॑ . మా॒రు॒తో వా ఏ॒ష స్తోమః॑ . ఏ॒తేన॒ వై మ॒రుతో॑
 దే॒వానాం॒ భూయి॑ష్ఠా అభవన్ . భూయి॑ష్ఠః సమా॒నానాం᳚ భవతి . య ఏ॒తేన॒
 యజ॑తే . య ఉ॑ చైనమే॒వం వేద॑ . పం॒చ॒శా॒ర॒దీయో॒ వా ఏ॒ష య॒జ్ఞః .
 ఆ పం॑చ॒మాత్పురు॑షా॒దన్న॑మత్తి . య ఏ॒తేన॒ యజ॑తే . య ఉ॑ చైనమే॒వం
 వేద॑ . స॒ప్త॒ద॒శ2ꣳ స్తోమా॒ నాతి॑యంతి . స॒ప్త॒ద॒శః ప్ర॒జాప॑తిః
 . ప్ర॒జాప॑తేరే॒వ నైతి॑ .. 2. 7. 11. 3.. తృ॒తీయే॑ గచ్ఛతి॒ య ఏ॒తేన॒
 యజ॑తేఽత్తి॒ య ఏ॒తేన॒ యజ॑తే॒ య ఉ॑ చైనమే॒వం వేద॒ త్రీణి॑ చ .. 11..

 అ॒గస్త్యః॒ స్వారా᳚జ్యం మారు॒తః పం॑చశార॒దీయో॒ వా ఏ॒ష య॒జ్ఞః స॑ప్తద॒శః
 ప్ర॒జాప॑తేరే॒వ నైతి॑ ..

35 అ॒స్యాజరా॑సో ద॒మా మ॒రిత్రాః᳚ . అ॒ర్చద్ధూ॑మాసో అ॒గ్నయః॑ పావ॒కాః .
 శ్వి॒చీ॒చయః॑ శ్వా॒త్రాసో॑ భుర॒ణ్యవః॑ . వ॒న॒ర్॒షదో॑ వా॒యవో॒ న సోమాః᳚ .
 యజా॑ నో మి॒త్రావరు॑ణా . యజా॑ దే॒వాꣳ ఋ॒తం బృ॒హత్ . అగ్నే॒ యక్షి॒ స్వం దమం᳚
 . అశ్వి॑నా॒ పిబ॑తꣳ సు॒తం . దీద్య॑గ్నీ శుచివ్రతా . ఋ॒తునా॑ యజ్ఞవాహసా .. 2. 7. 12. 1..

36 ద్వే విరూ॑పే చరతః॒ స్వర్థే᳚ . అ॒న్యాఽన్యా॑ వ॒థ్సముప॑ధాపయేతే . హరి॑ర॒న్యస్యాం॒
 భవ॑తి స్వ॒ధావాన్॑ . శు॒క్రో అ॒న్యస్యాం᳚ దదృశే సు॒వర్చాః᳚ . పూ॒ర్వా॒ప॒రం
 చ॑రతో మా॒యయై॒తౌ . శిశూ॒ క్రీడం॑తౌ॒ పరి॑యాతో అధ్వ॒రం . విశ్వా᳚న్య॒న్యో
 భువ॑నాఽభి॒చష్టే᳚ . ఋ॒తూన॒న్యో వి॒దధ॑జ్జాయతే॒ పునః॑ . త్రీణి॑ శ॒తా
 త్రీష॒హస్రా᳚ణ్య॒గ్నిం . త్రి॒ꣳ॒శచ్చ॑ దే॒వా నవ॑ చాసపర్యన్ .. 2. 7. 12. 2..

37 ఔక్ష॑న్ఘృ॒తైరాస్తృ॑ణన్బ॒ర్॒హిర॑స్మై . ఆదిద్ధోతా॑రం॒ న్య॑షాదయంత .
 అ॒గ్నినా॒ఽగ్నిః సమి॑ధ్యతే . క॒విర్గృ॒హప॑తి॒ర్యువా᳚ . హ॒వ్య॒వాడ్జు॒హ్వా᳚స్యః .
 అ॒గ్నిర్దే॒వానాం᳚ జ॒ఠరం᳚ . పూ॒తద॑క్షః క॒విక్ర॑తుః . దే॒వో దే॒వేభి॒రాగ॑మత్
 . అ॒గ్ని॒శ్రియో॑ మ॒రుతో॑ వి॒శ్వకృ॑ష్టయః . ఆ త్వే॒షము॒గ్రమవ॑ ఈమహే వ॒యం ..

 2. 7. 12. 3..

38 తే స్వా॒నినో॑ రు॒ద్రియా॑ వ॒ర్॒షని॑ర్ణిజః . సి॒ꣳ॒హా న హే॒షక్ర॑తవః
 సు॒దాన॑వః . యదు॑త్త॒మే మ॑రుతో మధ్య॒మే వా᳚ . యద్వా॑ఽవ॒మే సు॑భగాసో
 ది॒విష్ఠ . తతో॑ నో రుద్రా ఉ॒త వా॒ఽన్వస్య॑ . అగ్నే॑ వి॒త్తాద్ధ॒విషో॒ యద్యజా॑మః
 . ఈడే॑ అ॒గ్ని2ꣳ స్వవ॑సం॒ నమో॑భిః . ఇ॒హ ప్ర॑స॒ప్తో విచ॑యత్కృ॒తం నః॑ .
 రథై॑రివ॒ ప్రభ॑రే వాజ॒యద్భిః॑ . ప్ర॒ద॒క్షి॒ణిన్మ॒రుతా॒గ్॒ స్తోమ॑మృధ్యాం ..

 2. 7. 12. 4..

39 శ్రు॒ధి శ్రు॑త్కర్ణ॒ వహ్ని॑భిః . దే॒వైర॑గ్నే స॒యావ॑భిః . ఆసీ॑దంతు
 బ॒ర్॒హిషి॑ . మి॒త్రో వరు॑ణో అర్య॒మా . ప్రా॒త॒ర్యావా॑ణో అధ్వ॒రం .
 విశ్వే॑షా॒మది॑తిర్య॒జ్ఞియా॑నాం . విశ్వే॑షా॒మతి॑థి॒ర్మాను॑షాణాం .
 అ॒గ్నిర్దే॒వానా॒మవ॑ ఆవృణా॒నః . సు॒మృ॒డీ॒కో భ॑వతు వి॒శ్వవే॑దాః . త్వే అ॑గ్నే
 సుమ॒తిం భిక్ష॑మాణాః .. 2. 7. 12. 5..

40 ది॒వి శ్రవో॑ దధిరే య॒జ్ఞియా॑సః . నక్తా॑ చ చ॒క్రురు॒షసా॒ విరూ॑పే .
 కృ॒ష్ణం చ॒ వర్ణ॑మరు॒ణం చ॒ సంధుః॑ . త్వామ॑గ్న ఆది॒త్యాస॑ ఆ॒స్యం᳚ .
 త్వాం జి॒హ్వాꣳ శుచ॑యశ్చక్రిరే కవే . త్వాꣳ రా॑తి॒షాచో॑ అధ్వ॒రేషు॑
 సశ్చిరే . త్వే దే॒వా హ॒విర॑దం॒త్యాహు॑తం . ని త్వా॑ య॒జ్ఞస్య॒ సాధ॑నం . అగ్నే॒
 హోతా॑రమృ॒త్విజం᳚ . వ॒ను॒ష్వద్దే॑వ ధీమహి॒ ప్రచే॑తసం . జీ॒రం దూ॒తమమ॑ర్త్యం
 .. 2. 7. 12. 6.. య॒జ్ఞ॒వా॒హ॒సా॒ స॒ప॒ర్య॒న్వ॒యమృ॑ధ్యాం॒ భిక్ష॑మాణాః॒
 ప్రచే॑తస॒మేకం॑ చ .. 12..

41 తిష్ఠా॒ హరీ॒ రథ॒ ఆ యు॒జ్యమా॑నా యా॒హి . వా॒యుర్న ని॒యుతో॑ నో॒ అచ్ఛ॑ .
 పిబా॒స్యంధో॑ అ॒భిసృ॑ష్టో అ॒స్మే . ఇంద్ర॒ స్వాహా॑ రరి॒మా తే॒ మదా॑య . కస్య॒
 వృషా॑ సు॒తే సచా᳚ . ని॒యుత్వా᳚న్వృష॒భో ర॑ణత్ . వృ॒త్ర॒హా సోమ॑పీతయే .
 ఇంద్రం॑ వ॒యం మ॑హాధ॒నే . ఇంద్ర॒మర్భే॑ హవామహే . యుజం॑ వృ॒త్రేషు॑ వ॒జ్రిణం᳚
 .. 2. 7. 13. 1..

42 ద్వి॒తాయో వృ॑త్ర॒హంత॑మః . వి॒ద ఇంద్రః॑ శ॒తక్ర॑తుః . ఉప॑ నో॒ హరి॑భిః
 సు॒తం . స సూర॒ ఆ జ॒నయం॒జ్యోతి॒రింద్రం᳚ . అ॒యా ధి॒యా త॒రణి॒రద్రి॑బర్హాః
 . ఋ॒తేన॑ శు॒ష్మీనవ॑మానో అ॒ర్కైః . వ్యు॑స్రిధో॑ అ॒స్రో అద్రి॑ర్బిభేద . ఉ॒త
 త్యదా॒శ్వశ్వి॑యం . యదిం॑ద్ర॒ నాహు॑షీ॒ష్వా . అగ్రే॑ వి॒క్షు ప్రతీద॑యత్ .. 2. 7. 13. 2..

43 భరే॒ష్వింద్రꣳ॑ సు॒హవꣳ॑ హవామహే . అ॒ꣳ॒హో॒ముచꣳ॑
 సు॒కృతం॒ దైవ్యం॒ జనం᳚ . అ॒గ్నిం మి॒త్రం వరు॑ణꣳ సా॒తయే॒ భగం᳚ .
 ద్యావా॑పృథి॒వీ మ॒రుతః॑ స్వ॒స్తయే᳚ . మ॒హి క్షేత్రం॑ పు॒రుశ్చం॒ద్రం వివి॒ద్వాన్
 . ఆదిథ్సఖి॑భ్యశ్చ॒ రథ॒ꣳ॒ సమై॑రత్ . ఇంద్రో॒ నృభి॑రజన॒ద్దీద్యా॑నః
 సా॒కం . సూర్య॑ము॒షసం॑ గా॒తుమ॒గ్నిం . ఉ॒రుం నో॑ లో॒కమను॑నేషి వి॒ద్వాన్ .
 సువ॑ర్వ॒జ్జ్యోతి॒రభ॑య2ꣳ స్వ॒స్తి .. 2. 7. 13. 3..

44 ఋ॒ష్వా త॑ ఇంద్ర॒ స్థవి॑రస్య బా॒హూ . ఉప॑స్థేయామ శర॒ణా బృ॒హంతా᳚
 . ఆ నో॒ విశ్వా॑భిరూ॒తిభిః॑ స॒జోషాః᳚ . బ్రహ్మ॑ జుషా॒ణో హ॑ర్యశ్వ యాహి .
 వరీ॑వృజ॒థ్స్థవి॑రేభిః సుశిప్ర . అ॒స్మే దధ॒ద్వృష॑ణ॒ꣳ॒ శుష్మ॑మింద్ర .
 ఇంద్రా॑య॒ గావ॑ ఆ॒శిరం᳚ . దు॒దు॒హ్రే వ॒జ్రిణే॒ మధు॑ . యథ్సీ॑ముపహ్వ॒రేఽవి॒దత్
 . తాస్తే॑ వజ్రింధే॒నవో॑ జోజయుర్నః .. 2. 7. 13. 4..

45 గభ॑స్తయో ని॒యుతో॑ వి॒శ్వవా॑రాః . అహ॑రహ॒ర్భూయ॒ ఇజ్జోగు॑వానాః . పూ॒ర్ణా ఇం॑ద్ర
 క్షు॒మతో॒ భోజ॑నస్య . ఇ॒మాం తే॒ ధియం॒ ప్రభ॑రే మ॒హో మ॒హీం . అ॒స్య స్తో॒త్రే
 ధి॒షణా॒ యత్త॑ ఆన॒జే . తము॑థ్స॒వే చ॑ ప్రస॒వే చ॑ సాస॒హిం . ఇంద్రం॑
 దే॒వాసః॒ శవ॑సా మద॒న్నను॑ .. 2. 7. 13. 5.. వ॒జ్రిణ॑మయథ్స్వ॒స్తి జో॑జయుర్నః
 స॒ప్త చ॑ .. 13..

46 ప్ర॒జాప॑తిః ప॒శూన॑సృజత . తే᳚ఽస్మాథ్సృ॒ష్టాః పరాం᳚చ ఆయన్ .
 తాన॑గ్నిష్టో॒మేన॒ నాప్నో᳚త్ . తాను॒క్థ్యే॑న॒ నాప్నో᳚త్ . తాంథ్షో॑డ॒శినా॒ నాప్నో᳚త్
 . తాన్రాత్రి॑యా॒ నాప్నో᳚త్ . తాంథ్సం॒ధినా॒ నాప్నో᳚త్ . సో᳚ఽగ్నిమ॑బ్రవీత్ . ఇ॒మాన్మ॑
 ఈ॒ప్సేతి॑ . తాన॒గ్నిస్త్రి॒వృతా॒ స్తోమే॑న॒ నాప్నో᳚త్ .. 2. 7. 14. 1..

47 స ఇంద్ర॑మబ్రవీత్ . ఇ॒మాన్మ॑ ఈ॒ప్సేతి॑ . తానింద్రః॑ పంచద॒శేన॒ స్తోమే॑న॒
 నాప్నో᳚త్ . స విశ్వాం᳚దే॒వాన॑బ్రవీత్ . ఇ॒మాన్మ॑ ఈప్స॒తేతి॑ . తాన్, విశ్వే॑ దే॒వాః
 స॑ప్తద॒శేన॒ స్తోమే॑న॒ నాప్ను॑వన్ . స విష్ణు॑మబ్రవీత్ . ఇ॒మాన్మ॑ ఈ॒ప్సేతి॑ . తాన్,
 విష్ణు॑రేకవి॒ꣳ॒శేన॒ స్తోమే॑నాప్నోత్ . వా॒ర॒వం॒తీయే॑నావారయత .. 2. 7. 14. 2..

48 ఇ॒దం విష్ణు॒ర్విచ॑క్రమ॒ ఇతి॒ వ్య॑క్రమత . యస్మా᳚త్ప॒శవః॒ ప్ర ప్రేవ॒
 భ్రꣳశే॑రన్ . స ఏ॒తేన॑ యజేత . యదాప్నో᳚త్ . తద॒ప్తోర్యామ॑స్యాప్తోర్యామ॒త్వం .
 ఏ॒తేన॒ వై దే॒వా జైత్వా॑ని జి॒త్వా . యం కామ॒మకా॑మయంత॒ తమా᳚ప్నువన్ . యం కామం॑
 కా॒మయ॑తే . తమే॒తేనా᳚ప్నోతి .. 2. 7. 14. 3.. స్తోమే॑న॒ నాప్నో॑దవారయత॒ నవ॑
 చ .. 14..

49 వ్యా॒ఘ్రో॑ఽయమ॒గ్నౌ చ॑రతి॒ ప్రవి॑ష్టః . ఋషీ॑ణాం పు॒త్రో అ॑భిశస్తి॒పా
 అ॒యం . న॒మ॒స్కా॒రేణ॒ నమ॑సా తే జుహోమి . మా దే॒వానాం᳚ మిథు॒యా క॑ర్మ భా॒గం
 . సావీ॒ర్॒హి దే॑వ ప్రస॒వాయ॑ పిత్రే . వ॒ర్॒ష్మాణ॑మస్మై వరి॒మాణ॑మస్మై .
 అథా॒స్మభ్యꣳ॑ సవితః స॒ర్వతా॑తా . ది॒వే దివ॒ ఆసు॑వా॒ భూరి॑ప॒శ్వః .
 భూ॒తో భూ॒తేషు॑ చరతి॒ ప్రవి॑ష్టః . స భూ॒తానా॒మధి॑పతిర్బభూవ .. 2. 7. 15. 1..

50 తస్య॑ మృ॒త్యౌ చ॑రతి రాజ॒సూయం᳚ . స రాజా॑ రా॒జ్యమను॑మన్యతామి॒దం . యేభిః॒
 శిల్పైః᳚ పప్రథా॒నామదృꣳ॑హత్ . యేభి॒ర్ద్యామ॒భ్యపిꣳ॑శత్ప్ర॒జాప॑తిః .
 యేభి॒ర్వాచం॑ వి॒శ్వరూ॑పాꣳ స॒మవ్య॑యత్ . తేనే॒మమ॑గ్న ఇ॒హ వర్చ॑సా॒
 సమం॑గ్ధి . యేభి॑రాది॒త్యస్తప॑తి॒ ప్రకే॒తుభిః॑ . యేభిః॒ సూఱ్యో॑ దదృ॒శే
 చి॒త్రభా॑నుః . యేభి॒ర్వాచం॑ పుష్క॒లేభి॒రవ్య॑యత్ . తేనే॒మమ॑గ్న ఇ॒హ వర్చ॑సా॒
 సమం॑గ్ధి .. 2. 7. 15. 2..

51 ఆఽయం భా॑తు॒ శవ॑సా॒ పంచ॑ కృ॒ష్టీః . ఇంద్ర॑ ఇవ జ్యే॒ష్ఠో
 భ॑వతు ప్ర॒జావాన్॑ . అ॒స్మా అ॑స్తు పుష్క॒లం చి॒త్రభా॑ను . ఆఽయం
 పృ॑ణక్తు॒ రజ॑సీ ఉ॒పస్థం᳚ . యత్తే॒ శిల్పం॑ కశ్యప రోచ॒నావ॑త్ .
 ఇం॒ద్రి॒యావ॑త్పుష్క॒లం చి॒త్రభా॑ను . యస్మిం॒థ్సూర్యా॒ అర్పి॑తాః స॒ప్త సా॒కం
 . తస్మి॒న్రాజా॑న॒మధి॒విశ్ర॑యే॒మం . ద్యౌర॑సి పృథి॒వ్య॑సి . వ్యా॒ఘ్రో
 వైయా॒ఘ్రేఽధి॑ .. 2. 7. 15. 3..

52 విశ్ర॑యస్వ॒ దిశో॑ మ॒హీః . విశ॑స్త్వా॒ సర్వా॑ వాంఛంతు . మా
 త్వద్రా॒ష్ట్రమధి॑భ్రశత్ . యా ది॒వ్యా ఆపః॒ పయ॑సా సంబభూ॒వుః . యా అం॒తరి॑క్ష
 ఉ॒త పార్థి॑వీ॒ర్యాః . తాసాం᳚ త్వా॒ సర్వా॑సాꣳ రు॒చా . అ॒భిషిం॑చామి॒ వర్చ॑సా .
 అ॒భి త్వా॒ వర్చ॑సా సిచం ది॒వ్యేన॑ . పయ॑సా స॒హ . యథాఽఽసా॑ రాష్ట్ర॒వర్ధ॑నః
 .. 2. 7. 15. 4..

53 తథా᳚ త్వా సవి॒తా క॑రత్ . ఇంద్రం॒ విశ్వా॑ అవీవృధన్ . స॒ము॒ద్రవ్య॑చసం॒
 గిరః॑ . ర॒థీత॑మꣳ రథీ॒నాం . వాజా॑నా॒ꣳ॒ సత్ప॑తిం॒ పతిం᳚
 . వస॑వస్త్వా పు॒రస్తా॑ద॒భిషిం॑చంతు గాయ॒త్రేణ॒ ఛంద॑సా .
 రు॒ద్రాస్త్వా॑ దక్షిణ॒తో॑ఽభిషిం॑చంతు॒ త్రైష్టు॑భేన॒ ఛంద॑సా
 . ఆ॒ది॒త్యాస్త్వా॑ ప॒శ్చాద॒భిషిం॑చంతు॒ జాగ॑తేన॒ ఛంద॑సా .
 విశ్వే᳚ త్వా దే॒వా ఉ॑త్తర॒తో॑ఽభిషిం॑చం॒త్వాను॑ష్టుభేన॒ ఛంద॑సా .
 బృహ॒స్పతి॑స్త్వో॒పరి॑ష్టాద॒భిషిం॑చతు॒ పాంక్తే॑న॒ ఛంద॑సా .. 2. 7. 15. 5..

54 అ॒రు॒ణం త్వా॒ వృక॑ము॒గ్రం ఖ॑జంక॒రం . రోచ॑మానం మ॒రుతా॒మగ్రే॑
 అ॒ర్చిషః॑ . సూర్య॑వంతం మ॒ఘవా॑నం విషాస॒హిం . ఇంద్ర॑ము॒క్థ్యేషు॑
 నామ॒హూత॑మꣳ హువేమ . ప్ర బా॒హవా॑ సిసృతం జీ॒వసే॑ నః . ఆ నో॒
 గవ్యూ॑తిముక్షతం ఘృ॒తేన॑ . ఆ నో॒ జనే᳚ శ్రవయతం యువానా . శ్రు॒తం మే॑
 మిత్రావరుణా॒ హవే॒మా . ఇంద్ర॑స్య తే వీర్య॒కృతః॑ . బా॒హూ ఉ॒పావ॑హరామి .. 2. 7. 15. 6.. బ॒భూ॒వావ్య॑య॒త్తేనే॒మమ॑గ్న ఇ॒హ వర్చ॑సా॒ సమం॑గ్ధి॒ వైయా॒ఘ్రేఽధి॑
 రాష్ట్ర॒వర్ధ॑నః॒ పాంక్తే॑న॒ ఛంద॑సో॒పావ॑హరామి .. 15..

55 అ॒భి ప్రేహి॑ వీ॒రయ॑స్వ . ఉ॒గ్రశ్చేత్తా॑ సపత్న॒హా . ఆతి॑ష్ఠ వృత్ర॒హంత॑మః
 . తుభ్యం॑ దే॒వా అధి॑బ్రవన్ . అం॒కౌ న్యం॒కావ॒భితో॒ రథం॒ యౌ . ధ్వాం॒తం
 వా॑తా॒గ్రమను॑సం॒చరం॑తౌ . దూ॒రే హే॑తిరింద్రి॒యావా᳚న్పత॒త్రీ . తే నో॒ఽగ్నయః॒
 పప్ర॑యః పారయంతు . నమ॑స్త ఋషే గద . అవ్య॑థాయై త్వా స్వ॒ధాయై᳚ త్వా .. 2. 7. 16. 1..

56 మా న॑ ఇంద్రా॒భిత॒స్త్వదృ॒ష్వారి॑ష్టాసః . ఏ॒వా బ్ర॑హ్మం॒తవేద॑స్తు . తిష్ఠా॒
 రథే॒ అధి॒ యద్వజ్ర॑హస్తః . ఆ ర॒శ్మీందే॑వ యువసే॒ స్వశ్వః॑ . ఆతి॑ష్ఠ
 వృత్రహన్నా॒తిష్ఠం॑తం॒ పరి॑ . అను॒ త్వేంద్రో॑ మద॒త్వను॑ త్వా మి॒త్రావరు॑ణౌ .
 ద్యౌశ్చ॑ త్వా పృథి॒వీ చ॒ ప్రచే॑తసా . శు॒క్రో బృ॒హద్దక్షి॑ణా త్వా పిపర్తు . అను॑
 స్వ॒ధా చి॑కితా॒ꣳ॒ సోమో॑ అ॒గ్నిః . అను॑ త్వాఽవతు సవి॒తా స॒వేన॑ .. 2. 7. 16. 2..

57 ఇంద్రం॒ విశ్వా॑ అవీవృధన్ . స॒ము॒ద్రవ్య॑చసం॒ గిరః॑ . ర॒థీత॑మꣳ
 రథీ॒నాం . వాజా॑నా॒ꣳ॒ సత్ప॑తిం॒ పతిం᳚ . పరి॑ మా సే॒న్యా ఘోషాః᳚ . జ్యానాం᳚
 వృంజంతు గృ॒ధ్నవః॑ . మే॒థి॒ష్ఠాః పిన్వ॑మానా ఇ॒హ . మాం గోప॑తిమ॒భిసంవి॑శంతు
 . తన్మేఽను॑మతి॒రను॑మన్యతాం . తన్మా॒తా పృ॑థి॒వీ తత్పి॒తా ద్యౌః .. 2. 7. 16. 3..

58 తద్గ్రావా॑ణః సోమ॒సుతో॑ మయో॒భువః॑ . తద॑శ్వినా శృణుతꣳ సౌభగా యు॒వం .
 అవ॑తే॒ హేడ॒ ఉదు॑త్త॒మం . ఏ॒నా వ్యా॒ఘ్రం ప॑రిషస్వజా॒నాః . సి॒ꣳ॒హꣳ
 హి॑న్వంతి మహ॒తే సౌభ॑గాయ . స॒ము॒ద్రం న సు॒హవం॑ తస్థి॒వాꣳసం᳚ .
 మ॒ర్మృ॒జ్యంతే᳚ ద్వీ॒పిన॑మ॒ప్స్వం॑తః . ఉద॒సావే॑తు॒ సూర్యః॑ . ఉది॒దం మా॑మ॒కం
 వచః॑ . ఉది॑హి దేవ సూర్య . స॒హ వ॒గ్నునా॒ మమ॑ . అ॒హం వా॒చో వి॒వాచ॑నం .
 మయి॒ వాగ॑స్తు ధర్ణ॒సిః . యంతు॑ న॒దయో॒ వర్షం॑తు ప॒ర్జన్యాః᳚ . సు॒పి॒ప్ప॒లా
 ఓష॑ధయో భవంతు . అన్న॑వతామోద॒నవ॑తామా॒మిక్ష॑వతాం . ఏ॒షాꣳ రాజా॑ భూయాసం
 .. 2. 7. 16. 4.. స్వ॒ధాయై᳚ త్వా స॒వేన॒ ద్యౌః సూ᳚ర్య స॒ప్త చ॑ .. 16..

59 యే కే॒శినః॑ ప్రథ॒మాః స॒త్రమాస॑త . యేభి॒రాభృ॑తం॒ యది॒దం వి॒రోచ॑తే .
 తేభ్యో॑ జుహోమి బహు॒ధా ఘృ॒తేన॑ . రా॒యస్పోషే॑ణే॒మం వర్చ॑సా॒ సꣳసృ॑జాథ .
 నర్తే బ్రహ్మ॑ణ॒స్తప॑సో విమో॒కః . ద్వి॒నామ్నీ॑ దీ॒క్షా వ॒శినీ॒ హ్యు॑గ్రా . ప్ర కేశాః᳚
 సు॒వతే॑ కాం॒డినో॑ భవంతి . తేషాం᳚ బ్ర॒హ్మేదీశే॒ వప॑నస్య॒ నాన్యః . ఆరో॑హ॒
 ప్రోష్ఠం॒ విష॑హస్వ॒ శత్రూన్॑ . అవా᳚స్రాగ్దీ॒క్షా వ॒శినీ॒ హ్యు॑గ్రా .. 2. 7. 17. 1..

60 దే॒హి దక్షి॑ణాం॒ ప్రతి॑ర॒స్వాయుః॑ . అథా॑ ముచ్యస్వ॒ వరు॑ణస్య॒ పాశా᳚త్ .
 యేనావ॑పథ్సవి॒తా క్షు॒రేణ॑ . సోమ॑స్య॒ రాజ్ఞో॒ వరు॑ణస్య వి॒ద్వాన్ . తేన॑ బ్రహ్మాణో
 వపతే॒దమ॒స్యోర్జేమం . ర॒య్యా వర్చ॑సా॒ సꣳసృ॑జాథ . మా తే॒ కేశా॒నను॑
 గా॒ద్వర్చ॑ ఏ॒తత్ . తథా॑ ధా॒తా క॑రోతు తే . తుభ్య॒మింద్రో॒ బృహ॒స్పతిః॑ .
 స॒వి॒తా వర్చ॒ ఆద॑ధాత్ .. 2. 7. 17. 2..

61 తేభ్యో॑ ని॒ధానం॑ బహు॒ధా వ్యైచ్ఛన్॑ . అం॒త॒రా ద్యావా॑పృథి॒వీ అ॒పః సువః॑ .
 ద॒ర్భ॒స్తం॒బే వీ॒ర్య॑కృతే ని॒ధాయ॑ . పౌగ్స్యే॑నే॒మం వర్చ॑సా॒ సꣳసృ॑జాథ
 . బలం॑ తే బాహు॒వోః స॑వి॒తా ద॑ధాతు . సోమ॑స్త్వాఽనక్తు॒ పయ॑సా ఘృ॒తేన॑ .
 స్త్రీ॒షు రూ॒పమ॑శ్వినై॒తన్నిధ॑త్తం . పౌగ్స్యే॑నే॒మం వర్చ॑సా॒ సꣳసృ॑జాథ .
 యథ్సీ॒మంతం॒ కంక॑తస్తే లి॒లేఖ॑ . యద్వా᳚ క్షు॒రః ప॑రివ॒వర్జ॒ వపగ్గ్॑స్తే .
 స్త్రీ॒షు రూ॒పమ॑శ్వినై॒తన్నిధ॑త్తం . పౌగ్స్యే॑నే॒మꣳ సꣳసృ॑జాథో వీ॒ర్యే॑ణ
 .. 2. 7. 17. 3.. అవా᳚స్రాగ్దీ॒క్షా వ॒శినీ॒ హ్యు॑గ్రాఽఽద॑ధాద్వ॒వర్జ॒ వపగ్గ్॑స్తే॒ ద్వే
 చ॑ .. 17.. యే కే॒శినో॒ నర్తే॒ మా తే॒ బలం॒ యథ్సీ॒మంతం॒ పంచ॑ .. / హేళికోటిల్ల /

62 ఇంద్రం॒ వై స్వా విశో॑ మ॒రుతో॒ నాపా॑చాయన్ . సోఽన॑పచాయ్యమాన ఏ॒తం
 వి॑ఘ॒నమ॑పశ్యత్ . తమాహ॑రత్ . తేనా॑యజత . తేనై॒వాసాం॒ తꣳ సగ్గ్॑స్తం॒భం
 వ్య॑హన్ . యద్వ్యహన్॑ . తద్వి॑ఘ॒నస్య॑ విఘన॒త్వం . వి పా॒ప్మానం॒ భ్రాతృ॑వ్యꣳ
 హతే . య ఏ॒తేన॒ యజ॑తే . య ఉ॑ చైనమే॒వం వేద॑ .. 2. 7. 18. 1..

63 యꣳ రాజా॑నం॒ విశో॒ నాప॒చాయే॑యుః . యో వా᳚ బ్రాహ్మ॒ణస్తమ॑సా పా॒ప్మనా॒
 ప్రావృ॑తః॒ స్యాత్ . స ఏ॒తేన॑ యజేత . వి॒ఘ॒నేనై॒వైన॑ద్వి॒హత్య॑
 . వి॒శామాధి॑పత్యం గచ్ఛతి . తస్య॒ ద్వే ద్వా॑ద॒శే స్తో॒త్రే భవ॑తః .
 ద్వే చ॑తుర్వి॒ꣳ॒శే . ఔద్భి॑ద్యమే॒వ తత్ . ఏ॒తద్వై క్ష॒త్త్రస్యౌద్భి॑ద్యం .
 యద॑స్మై॒ స్వా విశో॑ బ॒లిꣳ హరం॑తి .. 2. 7. 18. 2..

64 హరం॑త్యస్మై॒ విశో॑ బ॒లిం . ఐన॒మప్ర॑తిఖ్యాతం గచ్ఛతి . య ఏ॒వం వేద॑ .
 ప్ర॒బాహు॒గ్వా అగ్రే᳚ క్ష॒త్త్రాణ్యాతే॑పుః . తేషా॒మింద్రః॑, క్ష॒త్త్రాణ్యాద॑త్త . న వా
 ఇ॒మాని॑ క్ష॒త్త్రాణ్య॑భూవ॒న్నితి॑ . తన్నక్ష॑త్రాణాం నక్షత్ర॒త్వం . ఆ శ్రేయ॑సో॒
 భ్రాతృ॑వ్యస్య॒ తేజ॑ ఇంద్రి॒యం ధ॑త్తే . య ఏ॒తేన॒ యజ॑తే . య ఉ॑ చైనమే॒వం
 వేద॑ .. 2. 7. 18. 3..

65 తద్యథా॑ హ॒ వై స॑చ॒క్రిణౌ॒ కప్ల॑కావు॒పావ॑హితౌ॒ స్యాతాం᳚ . ఏ॒వమే॒తౌ
 యు॒గ్మంతౌ॒ స్తోమౌ᳚ . అ॒యుక్షు॒ స్తోమే॑షు క్రియేతే . పా॒ప్మనోఽప॑హత్యై . అప॑
 పా॒ప్మానం॒ భ్రాతృ॑వ్యꣳ హతే . య ఏ॒తేన॒ యజ॑తే . య ఉ॑ చైనమే॒వం వేద॑
 . తద్యథా॑ హ॒ వై సూ॑తగ్రామ॒ణ్యః॑ . ఏ॒వం ఛందాꣳ॑సి . తేష్వ॒సావా॑ది॒త్యో
 బృ॑హ॒తీర॒భ్యూ॑ఢః .. 2. 7. 18. 4..

66 స॒తోబృ॑హతీషు స్తువతే స॒తో బృ॑హన్ . ప్ర॒జయా॑ ప॒శుభి॑రసా॒నీత్యే॒వ
 . వ్యతి॑షక్తాభిః స్తువతే . వ్యతి॑షక్తం॒ వై క్ష॒త్త్రం వి॒శా . వి॒శైవైనం॑
 క్ష॒త్త్రేణ॒ వ్యతి॑షజతి . వ్యతి॑షక్తాభిః స్తువతే . వ్యతి॑షక్తో॒ వై గ్రా॑మ॒ణీః
 స॑జా॒తైః . స॒జా॒తైరే॒వైనం॒ వ్యతి॑షజతి . వ్యతి॑షక్తాభిః స్తువతే .
 వ్యతి॑షక్తో॒ వై పురు॑షః పా॒ప్మభిః॑ . వ్యతి॑షక్తాభిరే॒వాస్య॑ పా॒ప్మనో॑ నుదతే ..

 2. 7. 18. 5.. వేద॒ హరం॑త్యేనమే॒వం వేదా॒భ్యూ॑ఢః పా॒ప్మభి॒రేకం॑ చ .. 18..

 త్రి॒వృద్యదా᳚గ్నే॒యో᳚ఽగ్నిము॑ఖా॒ హ్యృద్ధి॒ర్యదా᳚గ్నే॒య ఆ᳚గ్నే॒యో న వై సోమే॑న॒ యో
వై సోమే॑నై॒ష గో॑స॒వః సి॒ꣳ॒హే॑ఽభి ప్రేహి॑ మిత్ర॒వర్ధ॑నః ప్ర॒జాప॑తి॒స్తా
ఓ॑ద॒నం ప్ర॒జాప॑తిరకామయత బ॒హోర్భూయా॑న॒గస్త్యో॒ఽస్యా జరా॑సా॒స్తిష్ఠా॒ హరీ᳚
ప్ర॒జాప॑తిః ప॒శూన్వ్యా॒ఘ్రో॑ఽయమ॒భిప్రేహి॑ వృత్ర॒హంత॑మో॒ యే కే॒శిన॒ ఇంద్రం॒
వా అ॒ష్టాద॑శ .. 18..

 త్రి॒వృద్యో వై సోమే॒నాయు॑రసి బ॒హుర్భ॑వతి॒ తిష్ఠా॒ హరీ॒రథ॒ ఆఽయం భా॑తు॒
తేభ్యో॑ ని॒ధాన॒ꣳ॒ షట్థ్ష॑ష్టిః .. 66..

 త్రి॒వృత్పా॒ప్మనో॑నుదతే ..

ద్వితీయాష్టకే అష్టమః ప్రపాఠకః 8

1 పీవో᳚న్నాꣳ రయి॒వృధః॑ సుమే॒ధాః . శ్వే॒తః సి॑షక్తి ని॒యుతా॑మభి॒శ్రీః .
   తే వా॒యవే॒ సమ॑నసో॒ విత॑స్థుః . విశ్వేన్నరః॑ స్వప॒త్యాని॑ చక్రుః . రా॒యేఽను
   యం జ॒జ్ఞతూ॒ రోద॑సీ ఉ॒భే . రా॒యే దే॒వీ ధి॒షణా॑ ధాతి దే॒వం . అధా॑ వా॒యుం
   ని॒యుతః॑ సశ్చత॒ స్వాః . ఉ॒త శ్వే॒తం వసు॑ధితిం నిరే॒కే . ఆ వా॑యో॒ ప్రయాభిః॑
   . ప్ర వా॒యుమచ్ఛా॑ బృహ॒తీ మ॑నీ॒షా .. 2. 8. 1. 1..

2 బృ॒హద్ర॑యిం వి॒శ్వవా॑రాꣳ రథ॒ప్రాం . ద్యు॒తద్యా॑మా ని॒యుతః॒ పత్య॑మానః
   . క॒విః క॒విమి॑యక్షసి ప్రయజ్యో . ఆ నో॑ ని॒యుద్భిః॑ శ॒తినీ॑భిరధ్వ॒రం .
   స॒హ॒స్రిణీ॑భి॒రుప॑ యాహి య॒జ్ఞం . వాయో॑ అ॒స్మిన్ హ॒విషి॑ మాదయస్వ . యూ॒యం
   పా॑త స్వ॒స్తిభిః॒ సదా॑ నః . ప్రజా॑పతే॒ న త్వదే॒తాన్య॒న్యః . విశ్వా॑ జా॒తాని॒
   పరి॒ తా బ॑భూవ . యత్కా॑మాస్తే జుహు॒మస్తన్నో॑ అస్తు .. 2. 8. 1. 2..

3 వ॒య2ꣳ స్యా॑మ॒ పత॑యో రయీ॒ణాం . ర॒యీ॒ణాం పతిం॑ యజ॒తం బృ॒హంతం᳚
   . అ॒స్మిన్భరే॒ నృత॑మం॒ వాజ॑సాతౌ . ప్ర॒జాప॑తిం ప్రథమ॒జామృ॒తస్య॑ .
   యజా॑మ దే॒వమధి॑ నో బ్రవీతు . ప్రజా॑పతే॒ త్వం ని॑ధి॒పాః పు॑రా॒ణః . దే॒వానాం᳚
   పి॒తా జ॑ని॒తా ప్ర॒జానాం᳚ . పతి॒ర్విశ్వ॑స్య॒ జగ॑తః పర॒స్పాః . హ॒విర్నో॑
   దేవ విహ॒వే జు॑షస్వ . తవే॒మే లో॒కాః ప్ర॒దిశో॒ దిశ॑శ్చ .. 2. 8. 1. 3..

4 ప॒రా॒వతో॑ ని॒వత॑ ఉ॒ద్వత॑శ్చ . ప్రజా॑పతే విశ్వ॒సృజ్జీ॒వధ॑న్య ఇ॒దం నో॑
   దేవ . ప్రతి॑హర్య హ॒వ్యం . ప్ర॒జాప॑తిం ప్రథ॒మం య॒జ్ఞియా॑నాం . దే॒వానా॒మగ్రే॑
   యజ॒తం య॑జధ్వం . స నో॑ దదాతు॒ ద్రవి॑ణꣳ సు॒వీర్యం᳚ . రా॒యస్పోషం॒
   విష్య॑తు॒ నాభి॑మ॒స్మే . యో రా॒య ఈశే॑ శతదా॒య ఉ॒క్థ్యః॑ . యః ప॑శూ॒నాꣳ
   ర॑క్షి॒తా విష్ఠి॑తానాం . ప్ర॒జాప॑తిః ప్రథమ॒జా ఋ॒తస్య॑ .. 2. 8. 1. 4..

5 స॒హస్ర॑ధామా జుషతాꣳ హ॒విర్నః॑ . సోమా॑పూషణే॒మౌ దే॒వౌ . సోమా॑పూషణా॒
   రజ॑సో వి॒మానం᳚ . స॒ప్తచ॑క్ర॒ꣳ॒ రథ॒మవి॑శ్వమిన్వం . వి॒షూ॒వృతం॒
   మన॑సా యు॒జ్యమా॑నం . తం జి॑న్వథో వృషణా॒ పంచ॑రశ్మిం . ది॒వ్య॑న్యః
   సద॑నం చ॒క్ర ఉ॒చ్చా . పృ॒థి॒వ్యామ॒న్యో అధ్యం॒తరి॑క్షే . తావ॒స్మభ్యం॑
   పురు॒వారం॑ పురు॒క్షుం . రా॒యస్పోషం॒ విష్య॑తాం॒ నాభి॑మ॒స్మే .. 2. 8. 1. 5..

6 ధియం॑ పూ॒షా జి॑న్వతు విశ్వమి॒న్వః . ర॒యిꣳ సోమో॑ రయి॒పతి॑ర్దధాతు . అవ॑తు
 దే॒వ్యది॑తిరన॒ర్వా . బృ॒హద్వ॑దేమ వి॒దథే॑ సు॒వీరాః᳚ . విశ్వా᳚న్య॒న్యో భువ॑నా
 జ॒జాన॑ . విశ్వ॑మ॒న్యో అ॑భి॒చక్షా॑ణ ఏతి . సోమా॑పూషణా॒వవ॑తం॒ ధియం॑
 మే . యు॒వభ్యాం॒ విశ్వాః॒ పృత॑నా జయేమ . ఉదు॑త్త॒మం వ॑రు॒ణాస్త॑భ్నా॒ద్ద్యాం .
 యత్కించే॒దం కి॑త॒వాసః॑ . అవ॑ తే॒ హేడ॒స్తత్త్వా॑ యామి . ఆ॒ది॒త్యానా॒మవ॑సా॒ న
 ద॑క్షి॒ణా . ధా॒రయం॑త ఆది॒త్యాస॑స్తి॒స్రో భూమీ᳚ర్ధారయన్ . య॒జ్ఞో దే॒వానా॒ꣳ॒
 శుచి॑ర॒పః .. 2. 8. 1. 6.. మ॒నీ॒షాఽస్తు॑ చ॒ర్తస్యా॒స్మే కి॑త॒వాస॑శ్చ॒త్వారి॑
 చ .. 1..

7 తే శు॒క్రాసః॒ శుచ॑యో రశ్మి॒వంతః॑ . సీద॑న్నాది॒త్యా అధి॑ బ॒ర్॒హిషి॑
 ప్రి॒యే . కామే॑న దే॒వాః స॒రథం॑ ది॒వో నః॑ . ఆయాం᳚తు య॒జ్ఞముప॑ నో జుషా॒ణాః
 . తే సూ॒నవో॒ అది॑తేః పీవ॒సామిషం᳚ . ఘృ॒తం పిన్వ॒త్ప్రతి॑హర్యన్నృతే॒జాః .
 ప్ర య॒జ్ఞియా॒ యజ॑మానాయ యేమురే . ఆ॒ది॒త్యాః కామం॑ పితు॒మంత॑మ॒స్మే . ఆ నః॑
 పు॒త్రా అది॑తేర్యాంతు య॒జ్ఞం . ఆ॒ది॒త్యాసః॑ ప॒థిభి॑ర్దేవ॒యానైః᳚ .. 2. 8. 2. 1..

8 అ॒స్మే కామం॑ దా॒శుషే॑ స॒న్నమం॑తః . పురో॒డాశం॑ ఘృ॒తవం॑తం జుషంతాం .
 స్క॒భా॒యత॒ నిరృ॑తి॒ꣳ॒ సేధ॒తామ॑తిం . ప్ర ర॒శ్మిభి॒ర్యత॑మానా అమృధ్రాః
 . ఆది॑త్యాః॒ కామ॒ ప్రయ॑తాం॒ వష॑ట్కృతిం . జు॒షధ్వం॑ నో హ॒వ్యదా॑తిం యజత్రాః
 . ఆ॒ది॒త్యాన్కామ॒మవ॑సే హువేమ . యే భూ॒తాని॑ జ॒నయం॑తో విచి॒ఖ్యుః . సీదం॑తు
 పు॒త్రా అది॑తేరు॒పస్థం᳚ . స్తీ॒ర్ణం బ॒ర్॒హిర్హ॑వి॒రద్యా॑య దే॒వాః .. 2. 8. 2. 2..

9 స్తీ॒ర్ణం బ॒ర్॒హిః సీ॑దతా య॒జ్ఞే అ॒స్మిన్ . ధ్రా॒జాః సేధం॑తో॒ అమ॑తిం దు॒రేవాం᳚
 . అ॒స్మభ్యం॑ పుత్రా అదితేః॒ ప్రయꣳ॑సత . ఆది॑త్యాః॒ కామ॑ హ॒విషో॑ జుషా॒ణాః
 . అగ్నే॒ నయ॑ సు॒పథా॑ రా॒యే అ॒స్మాన్ . విశ్వా॑ని దేవ వ॒యునా॑ని వి॒ద్వాన్ .
 యు॒యో॒ధ్య॑స్మజ్జు॑హురా॒ణమేనః॑ . భూయి॑ష్ఠాం తే॒ నమ॑ఉక్తిం విధేమ . ప్ర వః॑
 శు॒క్రాయ॑ భా॒నవే॑ భరధ్వం . హ॒వ్యం మ॒తిం చా॒గ్నయే॒ సుపూ॑తం .. 2. 8. 2. 3..

10 యో దైవ్యా॑ని॒ మాను॑షా జ॒నూꣳషి॑ . అం॒తర్విశ్వా॑ని వి॒ద్మనా॒ జిగా॑తి .
 అచ్ఛా॒ గిరో॑ మ॒తయో॑ దేవ॒యంతీః᳚ . అ॒గ్నిం యం॑తి॒ ద్రవి॑ణం॒ భిక్ష॑మాణాః
 . సు॒సం॒దృశꣳ॑ సు॒ప్రతీ॑క॒గ్గ్॒ స్వంచం᳚ . హ॒వ్య॒వాహ॑మర॒తిం
 మాను॑షాణాం . అగ్నే॒ త్వమ॒స్మద్యు॑యో॒ధ్యమీ॑వాః . అన॑గ్నిత్రా అ॒భ్య॑మంత కృ॒ష్టీః .
 పున॑ర॒స్మభ్యꣳ॑ సువి॒తాయ॑ దేవ . క్షాం విశ్వే॑భిర॒జరే॑భిర్యజత్ర .. 2. 8. 2. 4..

11 అగ్నే॒ త్వం పా॑రయా॒ నవ్యో॑ అ॒స్మాన్ . స్వ॒స్తిభి॒రతి॑ దు॒ర్గాణి॒ విశ్వా᳚ . పూశ్చ॑
 పృ॒థ్వీ బ॑హు॒లా న॑ ఉ॒ర్వీ . భవా॑ తో॒కాయ॒ తన॑యాయ॒ శం యోః . ప్ర కా॑రవో
 మన॒నా వ॒చ్యమా॑నాః . దే॒వ॒ద్రీచీం᳚ నయథ దేవ॒యంతః॑ . ద॒క్షి॒ణా॒వాడ్వా॒జినీ॒
 ప్రాచ్యే॑తి . హ॒విర్భ॑రంత్య॒గ్నయే॑ ఘృ॒తాచీ᳚ . ఇంద్రం॒ నరో॑ యు॒జే రథం᳚ .
 జ॒గృ॒భ్ణా తే॒ దక్షి॑ణమింద్ర॒ హస్తం᳚ .. 2. 8. 2. 5..

12 వ॒సూ॒యవో॑ వసుపతే॒ వసూ॑నాం . వి॒ద్మా హి త్వా॒ గోప॑తిꣳ శూర॒ గోనాం᳚ .
 అ॒స్మభ్యం॑ చి॒త్రం వృష॑ణꣳ ర॒యిం దాః᳚ . తవే॒దం విశ్వ॑మ॒భితః॑
 పశ॒వ్యం᳚ . యత్పశ్య॑సి॒ చక్ష॑సా॒ సూర్య॑స్య . గవా॑మసి॒ గోప॑తి॒రేక॑ ఇంద్ర
 . భ॒క్షీ॒మహి॑ తే॒ ప్రయ॑తస్య॒ వస్వః॑ . సమిం॑ద్ర ణో॒ మన॑సా నేషి॒ గోభిః॑ .
 సꣳ సూ॒రిభి॑ర్మఘవం॒థ్స2ꣳ స్వ॒స్త్యా . సం బ్రహ్మ॑ణా దే॒వకృ॑తం॒ యదస్తి॑
 .. 2. 8. 2. 6..

13 సం దే॒వానాꣳ॑ సుమ॒త్యా య॒జ్ఞియా॑నాం . ఆ॒రాచ్ఛత్రు॒మప॑బాధస్వ దూ॒రం . ఉ॒గ్రో
 యః శంబః॑ పురుహూత॒ తేన॑ . అ॒స్మే ధే॑హి॒ యవ॑మ॒ద్గోమ॑దింద్ర . కృ॒ధీ ధియం॑
 జరి॒త్రే వాజ॑రత్నాం . ఆవే॒ధస॒ꣳ॒ స హి శుచిః॑ . బృహ॒స్పతిః॑ ప్రథ॒మం
 జాయ॑మానః . మ॒హోజ్యోతి॑షః పర॒మే వ్యో॑మన్ . స॒ప్తాస్య॑స్తువిజా॒తో రవే॑ణ . వి
 స॒ప్తర॑శ్మిరధమ॒త్తమాꣳ॑సి .. 2. 8. 2. 7..

14 బృహ॒స్పతిః॒ సమ॑జయ॒ద్వసూ॑ని . మ॒హో వ్ర॒జాన్గోమ॑తో దే॒వ ఏ॒షః .
 అ॒పః సిషా॑సం॒థ్సువ॒ర ప్ర॑తీత్తః . బృహ॒స్పతి॒ర్॒హంత్య॒మిత్ర॑మ॒ర్కైః .
 బృహ॑స్పతే॒ పర్యే॒వా పి॒త్రే . ఆ నో॑ ది॒వః పావీ॑రవీ . ఇ॒మా జుహ్వా॑నా॒ యస్తే॒
 స్తనః॑ . సర॑స్వత్య॒భి నో॑ నేషి . ఇ॒యꣳ శుష్మే॑భిర్బిస॒ఖా ఇ॑వారుజత్ . సాను॑
 గిరీ॒ణాం త॑వి॒షేభి॑రూ॒ర్మిభిః॑ . పా॒రా॒వ॒ద॒ఘ్నీమవ॑సే సువృ॒క్తిభిః॑ .
 సర॑స్వతీ॒మావి॑వాసేమ ధీ॒తిభిః॑ .. 2. 8. 2. 8.. దే॒వ॒యానై᳚ర్దే॒వాః సుపూ॑తం
 యజత్ర॒ హస్త॒మస్తి॒ తమాగ్॑ స్యూ॒ర్మిభి॒ర్ద్వే చ॑ .. 2..

15 సోమో॑ ధే॒నుꣳ సోమో॒ అర్వం॑తమా॒శుం . సోమో॑ వీ॒రం క॑ర్మ॒ణ్యం॑ దదాతు .
 సా॒ద॒న్యం॑ విద॒థ్యꣳ॑ స॒భేయం᳚ . పి॒తుః॒శ్రవ॑ణం॒ యో దదా॑శదస్మై
 . అషా॑ఢం యు॒థ్సు త్వꣳ సో॑మ॒ క్రతు॑భిః . యా తే॒ ధామా॑ని హ॒విషా॒
 యజం॑తి . త్వమి॒మా ఓష॑ధీః సోమ॒ విశ్వాః᳚ . త్వమ॒పో అ॑జనయ॒స్త్వం గాః .
 త్వమాత॑తంథో॒ర్వం॑తరి॑క్షం . త్వం జ్యోతి॑షా॒ వితమో॑ వవర్థ .. 2. 8. 3. 1..

16 యా తే॒ ధామా॑ని ది॒వి యా పృ॑థి॒వ్యాం . యా పర్వ॑తే॒ష్వోష॑ధీష్వ॒ప్సు .
 తేభి॑ర్నో॒ విశ్వైః᳚ సు॒మనా॒ అహే॑డన్ . రాజం᳚థ్సోమ॒ ప్రతి॑ హ॒వ్యా గృ॑భాయ .
 విష్ణో॒ర్ను కం॒ తద॑స్య ప్రి॒యం . ప్ర తద్విష్ణుః॑ . ప॒రో మాత్ర॑యా త॒నువా॑ వృధాన .
 న తే॑ మహి॒త్వమన్వ॑శ్ఞువంతి . ఉ॒భే తే॑ విద్మ॒ రజ॑సీ పృథి॒వ్యా విష్ణో॑ దేవ॒
 త్వం . ప॒ర॒మస్య॑ విథ్సే .. 2. 8. 3. 2..

17 విచ॑క్రమే॒ త్రిర్దే॒వః . ఆ తే॑ మ॒హో యో జా॒త ఏ॒వ . అ॒భి గో॒త్రాణి॑ . ఆభిః॒
 స్పృధో॑ మిథ॒తీరరి॑షణ్యన్ . అ॒మిత్ర॑స్య వ్యథయా మ॒న్యుమిం॑ద్ర . ఆభి॒ర్విశ్వా॑
 అభి॒యుజో॒ విషూ॑చీః . ఆర్యా॑య॒ విశోఽవ॑తారీ॒ర్దాసీః᳚ . అ॒యꣳ శృ॑ణ్వే॒ అధ॒
 జయ॑న్ను॒త ఘ్నన్ . అ॒యము॒త ప్రకృ॑ణుతే యు॒ధా గాః . య॒దా స॒త్యం కృ॑ణు॒తే
 మ॒న్యుమింద్రః॑ .. 2. 8. 3. 3..

18 విశ్వం॑ దృ॒ఢం భ॑యత॒ ఏజ॑దస్మాత్ . అను॑ స్వ॒ధామ॑క్షర॒న్నాపో॑ అస్య
 . అవ॑ర్ధత॒ మధ్య॒ ఆ నా॒వ్యా॑నాం . స॒ధ్రీ॒చీనే॑న॒ మన॑సా॒ తమిం॑ద్ర॒
 ఓజి॑ష్ఠేన . హన్మ॑నాఽహన్న॒భిద్యూన్ . మ॒రుత్వం॑తం వృష॒భం వా॑వృధా॒నం .
 అక॑వారిం ది॒వ్యꣳ శా॒సమింద్రం᳚ . వి॒శ్వా॒సాహ॒మవ॑సే॒ నూత॑నాయ . ఉ॒గ్రꣳ
 స॑హో॒దామి॒హ తꣳ హు॑వేమ . జని॑ష్ఠా ఉ॒గ్రః సహ॑సే తు॒రాయ॑ .. 2. 8. 3. 4..

19 మం॒ద్ర ఓజి॑ష్ఠో బహు॒లాభి॑మానః . అవ॑ర్ధ॒న్నింద్రం॑ మ॒రుత॑శ్చి॒దత్ర॑
 . మా॒తా యద్వీ॒రం ద॒ధన॒ద్ధని॑ష్ఠా . క్వ॑ స్యా వో॑ మరుతః స్వ॒ధాఽఽసీ᳚త్ .
 యన్మామేకꣳ॑ స॒మధ॑త్తాహి॒హత్యే᳚ . అ॒హ2ꣳ హ్యు॑గ్రస్త॑వి॒షస్తువి॑ష్మాన్ .
 విశ్వ॑స్య॒ శత్రో॒రన॑మం వధ॒స్నైః . వృ॒త్రస్య॑ త్వా శ్వ॒సథా॒దీష॑మాణాః .
 విశ్వే॑ దే॒వా అ॑జహు॒ర్యే సఖా॑యః . మ॒రుద్భి॑రింద్ర స॒ఖ్యం తే॑ అస్తు .. 2. 8. 3. 5..

20 అథే॒మా విశ్వాః॒ పృత॑నా జయాసి . వధీం᳚ వృ॒త్రం మ॑రుత ఇంద్రి॒యేణ॑ .
 స్వేన॒ భామే॑న తవి॒షో బ॑భూ॒వాన్ . అ॒హమే॒తా మన॑వే వి॒శ్వశ్చం॑ద్రాః .
 సు॒గా అ॒పశ్చ॑కర॒ వజ్ర॑బాహుః . స యో వృషా॒ వృష్ణి॑యేభిః॒ సమో॑కాః .
 మ॒హో ది॒వః పృ॑థి॒వ్యాశ్చ॑ స॒మ్రాట్ . స॒తీ॒నస॑త్త్వా॒ హవ్యో॒ భరే॑షు .
 మ॒రుత్వా᳚న్నో భవ॒త్వింద్ర॑ ఊ॒తీ . ఇంద్రో॑ వృ॒త్రమ॑తరద్వృత్ర॒తూర్యే᳚ .. 2. 8. 3. 6..

21 అ॒నా॒ధృ॒ష్యో మ॒ఘవా॒ శూర॒ ఇంద్రః॑ . అన్వే॑నం॒ విశో॑ అమదంత పూ॒ర్వీః
 . అ॒యꣳ రాజా॒ జగ॑తశ్చర్షణీ॒నాం . స ఏ॒వ వీ॒రః స ఉ॑ వీ॒ర్యా॑వాన్ .
 స ఏ॑కరా॒జో జగ॑తః పర॒స్పాః . య॒దా వృ॒త్రమత॑ర॒చ్ఛూర॒ ఇంద్రః॑ .
 అథా॑భవద్దమి॒తాఽభిక్ర॑తూనాం . ఇంద్రో॑ య॒జ్ఞం వ॒ర్ధయ॑న్వి॒శ్వవే॑దాః .
 పు॒రో॒డాశ॑స్య జుషతాꣳ హ॒విర్నః॑ . వృ॒త్రం తీ॒ర్త్వా దా॑న॒వం వజ్ర॑బాహుః ..

 2. 8. 3. 7..

22 దిశో॑ఽదృꣳహద్దృꣳహి॒తా దృꣳహ॑ణేన . ఇ॒మం య॒జ్ఞం
 వ॒ర్ధయ॑న్వి॒శ్వవే॑దాః . పు॒రో॒డాశం॒ ప్రతి॑గృభ్ణా॒త్వింద్రః॑ . య॒దా
 వృ॒త్రమత॑ర॒చ్ఛూర॒ ఇంద్రః॑ . అథై॑కరా॒జో అ॑భవ॒జ్జనా॑నాం . ఇంద్రో॑
 దే॒వాంఛం॑బర॒హత్య॑ ఆవత్ . ఇంద్రో॑ దే॒వానా॑మభవత్పురో॒గాః . ఇంద్రో॑ య॒జ్ఞే
 హ॒విషా॑ వావృధా॒నః . వృ॒త్ర॒తూర్ణో॒ అభ॑య॒ꣳ॒ శర్మ॑ యꣳసత్ . యః
 స॒ప్త సింధూ॒ꣳ॒రద॑ధాత్పృథి॒వ్యాం . యః స॒ప్త లో॒కానకృ॑ణో॒ద్దిశ॑శ్చ .
 ఇంద్రో॑ హ॒విష్మాం॒థ్సగ॑ణో మ॒రుద్భిః॑ . వృ॒త్ర॒తూర్ణో॑ య॒జ్ఞమి॒హోప॑యాసత్ ..

 2. 8. 3. 8.. వ॒వ॒ర్థ॒ వి॒థ్స॒ ఇంద్ర॑స్తు॒ రాయా᳚స్తు వృత్ర॒తూర్యే॒ వజ్ర॑బాహుః
 పృథి॒వ్యాం త్రీణి॑ చ .. 3..

23 ఇంద్ర॒స్తర॑స్వానభిమాతి॒ హోగ్రః . హిర॑ణ్యవాశీరిషి॒రః సు॑వ॒ర్॒షాః . తస్య॑
 వ॒యꣳ సు॑మ॒తౌ య॒జ్ఞియ॑స్య . అపి॑ భ॒ద్రే సౌ॑మన॒సే స్యా॑మ . హిర॑ణ్యవర్ణో॒
 అభ॑యం కృణోతు . అ॒భి॒మా॒తి॒హేంద్రః॒ పృత॑నాసు జి॒ష్ణుః . స నః॒ శర్మ॑
 త్రి॒వరూ॑థం॒ వియꣳ॑సత్ . యూ॒యం పా॑త స్వ॒స్తిభిః॒ సదా॑ నః . ఇంద్రగ్గ్॑ స్తుహి
 వ॒జ్రిణ॒గ్గ్॒ స్తోమ॑పృష్ఠం . పు॒రో॒డాశ॑స్య జుషతాꣳ హ॒విర్నః॑ .. 2. 8. 4. 1..

24 హ॒త్వాఽభిమా॑తీః॒ పృత॑నాః॒ సహ॑స్వాన్ . అథాభ॑యం కృణుహి వి॒శ్వతో॑ నః .
 స్తు॒హి శూరం॑ వ॒జ్రిణ॒మప్ర॑తీత్తం . అ॒భి॒మా॒తి॒హనం॑ పురుహూ॒తమింద్రం᳚ . య ఏక॒
 ఇచ్ఛ॒తప॑తి॒ర్జనే॑షు . తస్మా॒ ఇంద్రా॑య హ॒విరాజు॑హోత . ఇంద్రో॑ దే॒వానా॑మధి॒పాః
 పు॒రోహి॑తః . ది॒శాం పతి॑రభవద్వా॒జినీ॑వాన్ . అ॒భి॒మా॒తి॒హా త॑వి॒షస్తువి॑ష్మాన్
 . అ॒స్మభ్యం॑ చి॒త్రం వృష॑ణꣳ ర॒యిం దా᳚త్ .. 2. 8. 4. 2..

25 య ఇ॒మే ద్యావా॑పృథి॒వీ మ॑హి॒త్వా . బలే॒నాదృꣳ॑హదభిమాతి॒హేంద్రః॑ .
 స నో॑ హ॒విః ప్రతి॑గృభ్ణాతు రా॒తయే᳚ . దే॒వానాం᳚ దే॒వో ని॑ధి॒పా నో॑ అవ్యాత్ .
 అన॑వస్తే॒ రథం॒ వృష్ణే॒ యత్తే᳚ . ఇంద్ర॑స్య॒ ను వీ॒ర్యా᳚ణ్యహ॒న్నహిం᳚ . ఇంద్రో॑
 యా॒తోఽవ॑సితస్య॒ రాజా᳚ . శమ॑స్య చ శృం॒గిణో॒ వజ్ర॑బాహుః . సేదు॒ రాజా᳚
 క్షేతి చర్షణీ॒నాం . అ॒రాన్న నే॒మిః పరి॒తా బ॑భూవ .. 2. 8. 4. 3..

26 అ॒భి సి॒ధ్మో అ॑జిగాదస్య॒ శత్రూన్॑ . వి తి॒గ్మేన॑ వృష॒భేణా॒ పురో॑ఽభేత్ . సం
 వజ్రే॑ణాసృజద్వృ॒త్రమింద్రః॑ . ప్ర స్వాం మ॒తిమ॑తిర॒చ్ఛాశ॑దానః . విష్ణుం॑ దే॒వం
 వరు॑ణమూ॒తయే॒ భగం᳚ . మేద॑సా దే॒వా వ॒పయా॑ యజధ్వం . తా నో॑ య॒జ్ఞమాగ॑తం
 వి॒శ్వధే॑నా . ప్ర॒జావ॑ద॒స్మే ద్రవి॑ణే॒హ ధ॑త్తం . మేద॑సా దే॒వా వ॒పయా॑
 యజధ్వం . విష్ణుం॑ చ దే॒వం వరు॑ణం చ రా॒తిం .. 2. 8. 4. 4..

27 తా నో॒ అమీ॑వా అప॒బాధ॑మానౌ . ఇ॒మం య॒జ్ఞం జు॒షమా॑ణా॒వుపేతం᳚ . విష్ణూ॑వరుణా
 యు॒వమ॑ధ్వ॒రాయ॑ నః . వి॒శే జనా॑య॒ మహి॒ శర్మ॑ యచ్ఛతం . దీ॒ర్ఘప్ర॑యజ్యూ
 హ॒విషా॑ వృధా॒నా . జ్యోతి॒షాఽరా॑తీర్దహతం॒ తమాꣳ॑సి . యయో॒రోజ॑సా స్కభి॒తా
 రజాꣳ॑సి . వీ॒ర్యే॑భిర్వీ॒రత॑మా॒ శవి॑ష్ఠా . యాఽపత్యే॑తే॒ అప్ర॑తీత్తా॒
 సహో॑భిః . విష్ణూ॑ అగ॒న్వరు॑ణా పూ॒ర్వహూ॑తౌ .. 2. 8. 4. 5..

28 విష్ణూ॑వరుణావభిశస్తి॒పా వాం᳚ . దే॒వా య॑జంత హ॒విషా॑ ఘృ॒తేన॑ .
 అపామీ॑వాꣳ సేధతꣳ ర॒క్షస॑శ్చ . అథా॑ ధత్తం॒ యజ॑మానాయ॒ శం యోః .
 అ॒ꣳ॒హో॒ముచా॑ వృష॒భా సు॒ప్రతూ᳚ర్తీ . దే॒వానాం᳚ దే॒వత॑మా॒ శచి॑ష్ఠా .
 విష్ణూ॑వరుణా॒ ప్రతి॑హర్యతం నః . ఇ॒దం నరా॒ ప్రయ॑తమూ॒తయే॑ హ॒విః . మ॒హీ ను
 ద్యావా॑పృథి॒వీ ఇ॒హ జ్యేష్ఠే᳚ . రు॒చా భ॑వతాꣳ శు॒చయ॑ద్భిర॒ర్కైః .. 2. 8. 4. 6..

29 యథ్సీం॒ వరి॑ష్ఠే బృహ॒తీ వి॑మి॒న్వన్ . నృ॒వద్భ్యో॒ఽక్షా
 ప॑ప్రథా॒నేభి॒రేవైః᳚ . ప్ర పూ᳚ర్వ॒జే పి॒తరా॒ నవ్య॑సీభిః . గీ॒ర్భిః
 కృ॑ణుధ్వ॒ꣳ॒ సద॑నే ఋ॒తస్య॑ . ఆ నో᳚ ద్యావాపృథివీ॒ దైవ్యే॑న . జనే॑న
 యాతం॒ మహి॑ వాం॒ వరూ॑థం . స ఇథ్స్వపా॒ భువ॑నేష్వాస . య ఇ॒మే ద్యావా॑పృథి॒వీ
 జ॒జాన॑ . ఉ॒ర్వీ గ॑భీ॒రే రజ॑సీ సు॒మేకే᳚ . అ॒వ॒ꣳ॒శే ధీరః॒ శచ్యా॒
 సమై॑రత్ .. 2. 8. 4. 7..

30 భూరిం॒ ద్వే అచ॑రంతీ॒ చరం॑తం . ప॒ద్వంతం॒ గర్భ॑మ॒పదీ॑ దధాతే .
 నిత్యం॒ న సూ॒నుం పి॒త్రోరు॒పస్థే᳚ . తం పి॑పృతꣳ రోదసీ సత్య॒వాచం᳚
 . ఇ॒దం ద్యా॑వాపృథివీ స॒త్యమ॑స్తు . పిత॒ర్మాత॒ర్యది॒హోప॑బ్రు॒వే వాం᳚ .
 భూ॒తం దే॒వానా॑మవ॒మే అవో॑భిః . విద్యామే॒షం వృ॒జనం॑ జీ॒రదా॑నుం . ఉ॒ర్వీ
 పృ॒థ్వీ బ॑హు॒లే దూ॒రే అం॑తే . ఉప॑బ్రువే॒ నమ॑సా య॒జ్ఞే అ॒స్మిన్ . దధా॑తే॒
 యే సు॒భగే॑ సు॒ప్రతూ᳚ర్తీ . ద్యావా॒ రక్ష॑తం పృథి॒వీ నో॒ అభ్వా᳚త్ . యా జా॒తా
 ఓష॑ధ॒యోఽతి॒విశ్వాః᳚ పరి॒ష్ఠాః . యా ఓష॑ధయః॒ సోమ॑ రాజ్ఞీరశ్వావ॒తీꣳ
 సో॑మవ॒తీం . ఓష॑ధీ॒రితి॑ మాతరో॒ఽన్యా వో॑ అ॒న్యామ॑వతు .. 2. 8. 4. 8.. హ॒విర్నో॑
 దాద్బభూవ రా॒తిం పూ॒ర్వహూ॑తావ॒ర్కైరై॑రద॒స్మిన్పంచ॑ చ .. 4..

31 శుచిం॒ ను స్తోమ॒గ్గ్॒ శ్నథ॑ద్వృ॒త్రం . ఉ॒భా వా॑మింద్రాగ్నీ॒ ప్రచ॑ర్ష॒ణిభ్యః॑
 . ఆవృ॑త్రహణా గీ॒ర్భిర్విప్రః॑ . బ్రహ్మ॑ణస్పతే॒ త్వమ॒స్య యం॒తా . సూ॒క్తస్య॑
 బోధి॒ తన॑యం చ జిన్వ . విశ్వం॒ తద్భ॒ద్రం యద॒వంతి॑ దే॒వాః . బృ॒హద్వ॑దేమ
 వి॒దథే॑ సు॒వీరాః᳚ . స ఈꣳ॑ స॒త్యేభిః॒ సఖి॑భిః శు॒చద్భిః॑ . గోధా॑యసం॒
 వి ధ॑న॒సైర॑తర్దత్ . బ్రహ్మ॑ణ॒స్పతి॒ర్వృష॑భిర్వ॒రాహైః᳚ .. 2. 8. 5. 1..

32 ఘ॒ర్మస్వే॑దేభి॒ర్ద్రవి॑ణం॒ వ్యా॑నట్ . బ్రహ్మ॑ణ॒స్పతే॑రభవద్యథా వ॒శం .
 స॒త్యో మ॒న్యుర్మహి॒ కర్మా॑ కరిష్య॒తః . యో గా ఉ॒దాజ॒థ్స ది॒వే వి చా॑భజత్ .
 మ॒హీవ॑ రీ॒తిః శవ॑సా సర॒త్పృథ॑క్ . ఇంధా॑నో అ॒గ్నిం వ॑నవద్వనుష్య॒తః .
 కృ॒తబ్ర॑హ్మా శూశువద్రా॒తహ॑వ్య॒ ఇత్ . జా॒తేన॑ జా॒తమతి॒ సృత్ప్రసృꣳ॑సతే .
 యం యం॒ యుజం॑ కృణు॒తే బ్రహ్మ॑ణ॒స్పతిః॑ . బ్రహ్మ॑ణస్పతే సు॒యమ॑స్య వి॒శ్వహా᳚
 .. 2. 8. 5. 2..

33 రా॒యః స్యా॑మ ర॒థ్యో॑ వివ॑స్వతః . వీ॒రేషు॑ వీ॒రాꣳ ఉప॑పృంగ్ధి న॒స్త్వం
 . యదీశా॑నో॒ బ్రహ్మ॑ణా॒ వేషి॑ మే॒ హవం᳚ . స ఇజ్జనే॑న॒ స వి॒శా స జన్మ॑నా .
 స పు॒త్రైర్వాజం॑ భరతే॒ ధనా॒ నృభిః॑ . దే॒వానాం॒ యః పి॒తర॑మా॒వివా॑సతి .
 శ్ర॒ద్ధామ॑నా హ॒విషా॒ బ్రహ్మ॑ణ॒స్పతిం᳚ . యాస్తే॑ పూష॒న్నా వో॑ అం॒తః . శు॒క్రం
 తే॑ అ॒న్యత్పూ॒షేమా ఆశాః᳚ . ప్రప॑థే ప॒థామ॑జనిష్ట పూ॒షా .. 2. 8. 5. 3..

34 ప్రప॑థే ది॒వః ప్రప॑థే పృథి॒వ్యాః . ఉ॒భే అ॒భి ప్రి॒యత॑మే స॒ధస్థే᳚
 . ఆ చ॒ పరా॑ చ చరతి ప్రజా॒నన్ . పూ॒షా సు॒బంధు॑ర్ది॒వ ఆపృ॑థి॒వ్యాః .
 ఇ॒డస్పతి॑ర్మ॒ఘవా॑ ద॒స్మవ॑ర్చాః . తం దే॒వాసో॒ అద॑దుః సూ॒ర్యాయై᳚ . కామే॑న
 కృ॒తం త॒వస॒గ్గ్॒ స్వంచం᳚ . అ॒జాశ్వః॑ పశు॒పా వాజ॑బస్త్యః . ధి॒యం॒జి॒న్వో
 విశ్వే॒ భువ॑నే॒ అర్పి॑తః . అష్ట్రాం᳚ పూ॒షా శి॑థి॒రాము॒ద్వరీ॑వృజత్ .. 2. 8. 5. 4..

35 సం॒చక్షా॑ణో॒ భువ॑నా దే॒వ ఈ॑యతే . శుచీ॑ వో హ॒వ్యా మ॑రుతః॒ శుచీ॑నాం .
 శుచిꣳ॑ హినోమ్యధ్వ॒రꣳ శుచి॑భ్యః . ఋ॒తేన॑ స॒త్యమృత॒సాప॑ ఆయన్ .
 శుచి॑జన్మానః॒ శుచ॑యః పావ॒కాః . ప్ర చి॒త్రమ॒ర్కం గృ॑ణ॒తే తు॒రాయ॑ .
 మారు॑తాయ॒ స్వత॑వసే భరధ్వం . యే సహాꣳ॑సి॒ సహ॑సా॒ సహం॑తే . రేజ॑తే అగ్నే
 పృథి॒వీ మ॒ఖేభ్యః॑ . అꣳసే॒ష్వా మ॑రుతః ఖా॒దయో॑ వః .. 2. 8. 5. 5..

36 వక్ష॑స్సు రు॒క్మా ఉప॑శిశ్రియా॒ణాః . వి వి॒ద్యుతో॒ న వృ॒ష్టిభీ॑ రుచా॒నాః
 . అను॑ స్వ॒ధామాయు॑ధై॒ర్యచ్ఛ॑మానాః . యా వః॒ శర్మ॑ శశమా॒నాయ॒ సంతి॑
 . త్రి॒ధాతూ॑ని దా॒శుషే॑ యచ్ఛ॒తాధి॑ . అ॒స్మభ్యం॒ తాని॑ మరుతో॒ వియం॑త .
 ర॒యిం నో॑ ధత్త వృషణః సు॒వీరం᳚ . ఇ॒మే తు॒రం మ॒రుతో॑ రామయంతి . ఇ॒మే సహః॒
 సహ॑స॒ ఆన॑మంతి . ఇ॒మే శꣳసం॑ వనుష్య॒తో నిపాం᳚తి .. 2. 8. 5. 6..

37 గు॒రుద్వేషో॒ అర॑రుషే దధంతి . అ॒రా ఇ॒వేదచ॑రమా॒ అహే॑వ . ప్ర ప్ర॑జాయంతే॒
 అక॑వా॒ మహో॑భిః . పృశ్నేః᳚ పు॒త్రా ఉ॑ప॒మాసో॒ రభి॑ష్ఠాః . స్వయా॑ మ॒త్యా
 మ॒రుతః॒ సంమి॑మిక్షుః . అను॑ తే దాయి మ॒హ ఇం॑ద్రి॒యాయ॑ . స॒త్రా తే॒ విశ్వ॒మను॑
 వృత్ర॒హత్యే᳚ . అను॑ క్ష॒త్త్రమను॒ సహో॑ యజత్ర . ఇంద్ర॑ దే॒వేభి॒రను॑ తే
 నృ॒షహ్యే᳚ . య ఇంద్ర॒ శుష్మో॑ మఘవంతే॒ అస్తి॑ .. 2. 8. 5. 7..

38 శిక్షా॒ సఖి॑భ్యః పురుహూత॒ నృభ్యః॑ . త్వꣳ హి దృ॒ఢా మ॑ఘవ॒న్విచే॑తాః
 . అపా॑వృధి॒ పరి॑వృతిం॒ న రాధః॑ . ఇంద్రో॒ రాజా॒ జగ॑తశ్చర్షణీ॒నాం .
 అధి॒క్షమి॒ విషు॑రూపం॒ యదస్తి॑ . తతో॑ దదాతు దా॒శుషే॒ వసూ॑ని . చోద॒ద్రాధ॒
 ఉప॑స్తుతశ్చిద॒ర్వాక్ . తము॑ ష్టుహి॒ యో అ॒భిభూ᳚త్యోజాః . వ॒న్వన్నవా॑తః పురుహూ॒త
 ఇంద్రః॑ . అషా॑ఢము॒గ్రꣳ సహ॑మానమా॒భిః .

39 గీ॒ర్భిర్వ॑ర్ధ వృష॒భం చ॑ర్షణీ॒నాం . స్థూ॒రస్య॑ రా॒యో బృ॑హ॒తో య
 ఈశే᳚ . తము॑ ష్టవామ వి॒దథే॒ష్వింద్రం᳚ . యో వా॒యునా॒ జయ॑తి॒ గోమ॑తీషు . ప్ర
 ధృ॑ష్ణు॒యా న॑యతి॒ వస్యో॒ అచ్ఛ॑ . ఆ తే॒ శుష్మో॑ వృష॒భ ఏ॑తు ప॒శ్చాత్
 . ఓత్త॒రాద॑ధ॒రాగా పు॒రస్తా᳚త్ . ఆ వి॒శ్వతో॑ అ॒భి సమే᳚త్వ॒ర్వాఙ్ . ఇంద్ర॑
 ద్యు॒మ్నꣳ సువ॑ర్వద్ధేహ్య॒స్మే .. 2. 8. 5. 8.. వ॒రాహై᳚ర్వి॒శ్వహా॑ఽజనిష్ట
 పూ॒షోద్వరీ॑వృజత్ఖా॒దయో॑ వః పాం॒త్యస్త్యా॒భిర్నవ॑ చ .. 5..

40 ఆ దే॒వో యా॑తు సవి॒తా సు॒రత్నః॑ . అం॒త॒రి॒క్ష॒ప్రా వహ॑మానో॒ అశ్వైః᳚ . హస్తే॒
 దధా॑నో॒ నర్యా॑ పు॒రూణి॑ . ని॒వే॒శయ॑న్చ ప్రసు॒వంచ॒ భూమ॑ . అ॒భీవృ॑తం॒
 కృశ॑నైర్వి॒శ్వరూ॑పం . హిర॑ణ్యశమ్యం యజ॒తో బృ॒హంతం᳚ . ఆస్థా॒ద్రథꣳ॑
 సవి॒తా చి॒త్రభా॑నుః . కృ॒ష్ణా రజాꣳ॑సి॒ తవి॑షీం॒ దధా॑నః . సఘా॑
 నో దే॒వః స॑వి॒తా స॒వాయ॑ . ఆసా॑విష॒ద్వసు॑పతి॒ర్వసూ॑ని .. 2. 8. 6. 1..

41 వి॒శ్రయ॑మాణో॒ అమ॑తిమురూ॒చీం . మ॒ర్త॒భోజ॑న॒మధ॑ రాసతే న . వి
 జనాం᳚ఛ్యా॒వాః శి॑తి॒పాదో॑ అఖ్యన్ . రథ॒ꣳ॒ హిర॑ణ్యప్ర ఉగం॒ వహం॑తః
 . శశ్వ॒ద్దిశః॑ సవి॒తుర్దైవ్య॑స్య . ఉ॒పస్థే॒ విశ్వా॒ భువ॑నాని తస్థుః . వి
 సు॑ప॒ర్ణో అం॒తరి॑క్షాణ్యఖ్యత్ . గ॒భీ॒రవే॑పా॒ అసు॑రః సునీ॒థః . క్వే॑దానీ॒ꣳ॒
 సూర్యః॒ కశ్చి॑కేత . క॒త॒మాం ద్యాꣳ ర॒శ్మిర॒స్యాత॑తాన .. 2. 8. 6. 2..

42 భగం॒ ధియం॑ వా॒జయం॑తః॒ పురం॑ధిం . నరా॒శꣳసో॒ గ్నాస్పతి॑ర్నో అవ్యాత్ .
 ఆఽయే వా॒మస్య॑ సంగ॒థే ర॑యీ॒ణాం . ప్రి॒యా దే॒వస్య॑ సవి॒తుః స్యా॑మ . ఆ నో॒
 విశ్వే॒ అస్క్రా॑ గమంతు దే॒వాః . మి॒త్రో అ॑ర్య॒మా వరు॑ణః స॒జోషాః᳚ . భువ॒న్॒
 యథా॑ నో॒ విశ్వే॑ వృ॒ధాసః॑ . కరం᳚థ్సు॒షాహా॑ విథు॒రం న శవః॑ . శం నో॑
 దే॒వా వి॒శ్వదే॑వా భవంతు . శꣳ సర॑స్వతీ స॒హ ధీ॒భిర॑స్తు .. 2. 8. 6. 3..

43 శమ॑భి॒షాచః॒ శము॑ రాతి॒షాచః॑ . శం నో॑ ది॒వ్యాః పార్థి॑వాః॒ శం నో॒
 అప్యాః᳚ . యే స॑వి॒తుః స॒త్యస॑వస్య॒ విశ్వే᳚ . మి॒త్రస్య॑ వ్ర॒తే వరు॑ణస్య దే॒వాః
 . తే సౌభ॑గం వీ॒రవ॒ద్గోమ॒దప్నః॑ . దధా॑తన॒ ద్రవి॑ణం చి॒త్రమ॒స్మే . అగ్నే॑
 యా॒హి దూ॒త్యం॑ వారి॑షేణ్యః . దే॒వాꣳ అచ్ఛా᳚ బ్రహ్మ॒కృతా॑ గ॒ణేన॑ . సర॑స్వతీం
 మ॒రుతో॑ అ॒శ్వినా॒ఽపః . య॒క్షి॒ దే॒వాన్ర॑త్న॒ధేయా॑య॒ విశ్వాన్॑ .. 2. 8. 6. 4..

44 ద్యౌః పి॑తః॒ పృథి॑వి॒ మాత॒రధ్రు॑క్ . అగ్నే᳚ భ్రాతర్వసవో మృ॒డతా॑ నః .
 విశ్వ॑ ఆదిత్యా అదితే స॒జోషాః᳚ . అ॒స్మభ్య॒ꣳ॒ శర్మ॑ బహు॒లం వియం॑త .
 విశ్వే॑ దేవాః శృణు॒తేమꣳ హవం॑ మే . యే అం॒తరి॑క్షే॒ య ఉప॒ ద్యవి॒ ష్ఠ .
 యే అ॑గ్నిజి॒హ్వా ఉ॒త వా॒ యజ॑త్రాః . ఆ॒సద్యా॒స్మిన్బ॒ర్॒హిషి॑ మాదయధ్వం . ఆ వాం᳚
 మిత్రావరుణా హ॒వ్యజు॑ష్టిం . నమ॑సా దేవా॒వవ॑సాఽఽవవృత్యాం .. 2. 8. 6. 5..

45 అ॒స్మాకం॒ బ్రహ్మ॒ పృత॑నాసు సహ్యా అ॒స్మాకం᳚ . వృ॒ష్టిర్ది॒వ్యా సు॑పా॒రా .
 యు॒వం వస్త్రా॑ణి పీవ॒సా వ॑సాథే . యు॒వోరచ్ఛి॑ద్రా॒ మంత॑వో హ॒ సర్గాః᳚ .
 అవా॑తిరత॒మనృ॑తాని॒ విశ్వా᳚ . ఋ॒తేన॑ మిత్రావరుణా సచేథే . తథ్సు వాం᳚
 మిత్రావరుణా మహి॒త్వం . ఈ॒ర్మా త॒స్థుషీ॒రహ॑భిర్దుదుహ్రే . విశ్వాః᳚ పిన్వథ॒
 స్వస॑రస్య॒ ధేనాః᳚ . అను॑ వా॒మేకః॑ ప॒విరావ॑వర్తి .. 2. 8. 6. 6..

46 యద్బꣳహి॑ష్ఠం॒ నాతి॒విదే॑ సుదానూ . అచ్ఛి॑ద్ర॒ꣳ॒ శర్మ॒ భువ॑నస్య గోపా
 . తతో॑ నో మిత్రావరుణావవీష్టం . సిషా॑సంతో జీగి॒వాꣳసః॑ స్యామ . ఆ నో॑ మిత్రావరుణా
 హ॒వ్యదా॑తిం . ఘృ॒తైర్గవ్యూ॑తిముక్షత॒మిడా॑భిః . ప్రతి॑వా॒మత్ర॒ వర॒మా జనా॑య
 . పృ॒ణీ॒తము॒ద్నో ది॒వ్యస్య॒ చారోః᳚ . ప్ర బా॒హవా॑ సిసృతం జీ॒వసే॑ నః . ఆ నో॒
 గవ్యూ॑తిముక్షతం ఘృ॒తేన॑ .. 2. 8. 6. 7..

47 ఆ నో॒ జనే᳚ శ్రవయతం యువానా . శ్రు॒తం మే॑ మిత్రావరుణా॒ హవే॒మా . ఇ॒మా రు॒ద్రాయ॑
 స్థి॒రధ॑న్వనే॒ గిరః॑ . క్షి॒ప్రేష॑వే దే॒వాయ॑ స్వ॒ధామ్నే᳚ . అషా॑ఢాయ॒
 సహ॑మానాయ మీ॒ఢుషే᳚ . తి॒గ్మాయు॑ధాయ భరతా శృ॒ణోత॑న . త్వా ద॑త్తేభీ రుద్ర॒
 శంత॑మేభిః . శ॒తꣳ హిమా॑ అశీయ భేష॒జేభిః॑ . వ్య॑స్మద్ద్వేషో॑ విత॒రం
 వ్యꣳహః॑ . వ్యమీ॑వాగ్శ్చాతయస్వా॒ విషూ॑చీః .. 2. 8. 6. 8..

48 అర్హ॑న్బిభర్షి॒ మా న॑స్తో॒కే . ఆ తే॑ పితర్మరుతాꣳ సు॒మ్నమే॑తు . మా నః॒
 సూర్య॑స్య సం॒దృశో॑ యుయోథాః . అ॒భి నో॑ వీ॒రో అర్వ॑తి క్షమేత . ప్రజా॑యేమహి
 రుద్ర ప్ర॒జాభిః॑ . ఏ॒వా బ॑భ్రో వృషభ చేకితాన . యథా॑ దేవ॒ న హృ॑ణీ॒షే
 న హꣳసి॑ . హా॒వ॒న॒శ్రూర్నో॑ రుద్రే॒హ బో॑ధి . బృ॒హద్వ॑దేమ వి॒దథే॑
 సు॒వీరాః᳚ . పరి॑ ణో రు॒ద్రస్య॑ హే॒తిః స్తు॒హి శ్రు॒తం . మీఢు॑ష్ట॒మార్హ॑న్బిభర్షి
 . త్వమ॑గ్నే రు॒ద్ర ఆ వో॒ రాజా॑నం .. 2. 8. 6. 9.. వసూ॑ని తతానాస్తు॒ విశ్వాన్॑ వవృత్యాం
 వవర్తి ఘృ॒తేన॒ విషూ॑చీః శ్రు॒తం ద్వే చ॑ .. 6..

49 సూఱ్యో॑ దే॒వీము॒షస॒ꣳ॒ రోచ॑మానా॒ మర్యః॑ . న యోషా॑మ॒భ్యే॑తి ప॒శ్చాత్
 . యత్రా॒ నరో॑ దేవ॒యంతో॑ యు॒గాని॑ . వి॒త॒న్వతే॒ ప్రతి॑ భ॒ద్రాయ॑ భ॒ద్రం .
 భ॒ద్రా అశ్వా॑ హ॒రితః॒ సూర్య॑స్య . చి॒త్రా ఏద॑గ్వా అను॒మాద్యా॑సః . న॒మ॒స్యంతో॑
 ది॒వ ఆ పృ॒ష్ఠమ॑స్థుః . పరి॒ ద్యావా॑పృథి॒వీ యం॑తి స॒ద్యః . తథ్సూర్య॑స్య
 దేవ॒త్వం తన్మ॑హి॒త్వం . మ॒ధ్యా కర్తో॒ర్విత॑త॒ꣳ॒ సంజ॑భార .. 2. 8. 7. 1..

50 య॒దేదయు॑క్త హ॒రితః॑ స॒ధస్థా᳚త్ . ఆద్రాత్రీ॒ వాస॑స్తనుతే సి॒మస్మై᳚ .
 తన్మి॒త్రస్య॒ వరు॑ణస్యాభి॒చక్షే᳚ . సూఱ్యో॑ రూ॒పం కృ॑ణుతే॒ ద్యోరు॒పస్థే᳚ .
 అ॒నం॒తమ॒న్యద్రుశ॑దస్య॒ పాజః॑ . కృ॒ష్ణమ॒న్యద్ధ॒రితః॒ సంభ॑రంతి .
 అ॒ద్యా దే॑వా॒ ఉది॑తా॒ సూర్య॑స్య . నిరꣳహ॑సః పిపృ॒తాన్నిర॑వ॒ద్యాత్ . తన్నో॑
 మి॒త్రో వరు॑ణో మామహంతాం . అది॑తిః॒ సింధుః॑ పృథి॒వీ ఉ॒త ద్యౌః .. 2. 8. 7. 2..

51 ది॒వో రు॒క్మ ఉ॑రు॒చక్షా॒ ఉదే॑తి . దూ॒రేఅ॑ర్థస్త॒రణి॒ర్భ్రాజ॑మానః . నూ॒నం
 జనాః॒ సూర్యే॑ణ॒ ప్రసూ॑తాః . ఆయన్నర్థా॑ని కృ॒ణవ॒న్నపాꣳ॑సి . శం నో॑ భవ॒
 చక్ష॑సా॒ శం నో॒ అహ్నా᳚ . శం భా॒నునా॒ శꣳ హి॒మాశం ఘృ॒ణేన॑ . యథా॒
 శమ॒స్మై శమస॑ద్దురో॒ణే . తథ్సూ᳚ర్య॒ ద్రవి॑ణం ధే॒హి చి॒త్రం . చి॒త్రం
 దే॒వానా॒ముద॑గా॒దనీ॑కం . చక్షు॑ర్మి॒త్రస్య॒ వరు॑ణస్యా॒గ్నేః .. 2. 8. 7. 3..

52 ఆప్రా॒ ద్యావా॑పృథి॒వీ అం॒తరి॑క్షం . సూర్య॑ ఆ॒త్మా జగ॑తస్త॒స్థుష॑శ్చ .
 త్వష్టా॒ దధ॒త్తన్న॑స్తు॒రీపం᳚ . త్వష్టా॑ వీ॒రం పి॒శంగ॑రూపః . దశే॒మం
 త్వష్టు॑ర్జనయంత॒ గర్భం᳚ . అతం॑ద్రాసో యువ॒తయో॒ బిభ॑ర్త్రం . తి॒గ్మానీ॑క॒గ్గ్॒
 స్వయ॑శసం॒జనే॑షు . వి॒రోచ॑మానం॒ పరి॑షీం నయంతి . ఆవిష్ట్యో॑ వర్ధతే॒
 చారు॑రాసు . జి॒హ్మానా॑మూ॒ర్ధ్వః స్వయ॑శా ఉ॒పస్థే᳚ .. 2. 8. 7. 4..

53 ఉ॒భే త్వష్టు॑ర్బిభ్యతు॒ర్జాయ॑మానాత్ . ప్ర॒తీచీ॑ సి॒ꣳ॒హం ప్రతి॑జోషయేతే
 . మి॒త్రో జనా॒న్ ప్రసమి॑త్ర . అ॒యం మి॒త్రో న॑మ॒స్యః॑ సు॒శేవః॑ . రాజా॑
 సుక్ష॒త్రో అ॑జనిష్ట వే॒ధాః . తస్య॑ వ॒యꣳ సు॑మ॒తౌ య॒జ్ఞియ॑స్య . అపి॑
 భ॒ద్రే సౌ॑మన॒సే స్యా॑మ . అ॒న॒మీ॒వాస॒ ఇడ॑యా॒ మదం॑తః . మి॒తజ్మ॑వో॒
 వరి॑మ॒న్నా పృ॑థి॒వ్యాః . ఆ॒ది॒త్యస్య॑ వ్ర॒తము॑ప॒క్ష్యంతః॑ .. 2. 8. 7. 5..

54 వ॒యం మి॒త్రస్య॑ సుమ॒తౌ స్యా॑మ . మి॒త్రం న ఈꣳ శిమ్యా॒ గోషు॑ గ॒వ్యవ॑త్ .
 స్వా॒ధియో॑ వి॒దథే॑ అ॒ప్స్వజీ॑జనన్ . అరే॑జయతా॒ꣳ॒ రోద॑సీ॒ పాజ॑సా గి॒రా .
 ప్రతి॑ ప్రి॒యం య॑జ॒తం జ॒నుషా॒మవః॑ . మ॒హాꣳ ఆ॑ది॒త్యో నమ॑సోప॒సద్యః॑
 . యా॒త॒యజ్జ॑నో గృణ॒తే సు॒శేవః॑ . తస్మా॑ ఏ॒తత్పన్య॑తమాయ॒ జుష్టం᳚ . అ॒గ్నౌ
 మి॒త్రాయ॑ హ॒విరాజు॑హోత . ఆ వా॒ꣳ॒ రథో॒ రోద॑సీ బద్బధా॒నః .. 2. 8. 7. 6..

55 హి॒ర॒ణ్యయో॒ వృష॑భిర్యా॒త్వశ్వైః᳚ . ఘృ॒తవ॑ర్తనిః ప॒విభీ॑ రుచా॒నః
 . ఇ॒షాం వో॒ఢా నృ॒పతి॑ర్వా॒జినీ॑వాన్ . స ప॑ప్రథా॒నో అ॒భి పంచ॒భూమ॑ .
 త్రి॒వం॒ధు॒రో మన॒సాఽఽయా॑తు యు॒క్తః . విశో॒ యేన॒ గచ్ఛ॑థో దేవ॒యంతీః᳚ .
 కుత్రా॑చి॒ద్యామ॑మశ్వినా॒ దధా॑నా . స్వశ్వా॑ య॒శసాఽఽయా॑తమ॒ర్వాక్ . దస్రా॑
 ని॒ధిం మధు॑మంతం పిబాథః . వి వా॒ꣳ॒ రథో॑ వ॒ధ్వా॑ యాద॑మానః .. 2. 8. 7. 7..

56 అంతాం᳚ది॒వో బా॑ధతే వర్త॒నిభ్యాం᳚ . యు॒వోః శ్రియం॒ పరి॒ యోషా॑ వృణీత . సూరో॑
 దుహి॒తా పరి॑తక్మియాయాం . యద్దే॑వ॒యంత॒మవ॑థః॒ శచీ॑భిః . పరిఘ్ర॒ꣳ॒
 సవాం॒ మనా॑వాం॒ వయో॑గాం . యో హ॒ స్య వాꣳ॑ రథిరా॒ వస్త॑ ఉ॒స్రాః . రథో॑
 యుజా॒నః ప॑రి॒యాతి॑ వ॒ర్తిః . తేన॑ నః॒ శం యోరు॒షసో॒ వ్యు॑ష్టౌ . న్య॑శ్వినా
 వహతం య॒జ్ఞే అ॒స్మిన్ . యు॒వం భు॒జ్యుమవ॑విద్ధꣳ సము॒ద్రే .. 2. 8. 7. 8..

57 ఉదూ॑హథు॒రర్ణ॑సో॒ అస్రి॑ధానైః . ప॒త॒త్రిభి॑రశ్ర॒మైర॑వ్య॒థిభిః॑ .
 ద॒ꣳ॒సనా॑భిరశ్వినా పా॒రయం॑తా . అగ్నీ॑షోమా॒ యో అ॒ద్య వాం᳚ . ఇ॒దం వచః॑
 సప॒ర్యతి॑ . తస్మై॑ ధత్తꣳ సు॒వీర్యం᳚ . గవాం॒ పోష॒గ్గ్॒ స్వశ్వి॑యం . యో
 అ॒గ్నీషోమా॑ హ॒విషా॑ సప॒ర్యాత్ . దే॒వ॒ద్రీచా॒ మన॑సా॒ యో ఘృ॒తేన॑ . తస్య॑
 వ్ర॒తꣳ ర॑క్షతం పా॒తమꣳహ॑సః .. 2. 8. 7. 9..

58 వి॒శే జనా॑య॒ మహి॒ శర్మ॑ యచ్ఛతం . అగ్నీ॑షోమా॒ య ఆహు॑తిం . యో వాం॒
 దాశా᳚ద్ధ॒విష్కృ॑తిం . స ప్ర॒జయా॑ సు॒వీర్యం᳚ . విశ్వ॒మాయు॒ర్వ్య॑శ్నవత్
 . అగ్నీ॑షోమా॒ చేతి॒ తద్వీ॒ర్యం॑ వాం . యదము॑ష్ణీతమవ॒సం ప॒ణిం గోః .
 అవా॑తిరతం॒ ప్రథ॑యస్య॒ శేషః॑ . అవిం॑దతం॒ జ్యోతి॒రేకం॑ బ॒హుభ్యః॑ .
 అగ్నీ॑షోమావి॒మꣳ సుమేఽగ్నీ॑షోమా హ॒విషః॒ ప్రస్థి॑తస్య .. 2. 8. 7. 10.. జ॒భా॒ర॒
 ద్యౌర॒గ్నేరు॒పస్థ॑ ఉప॒క్ష్యంతో॑ బద్బధా॒నో యాద॑మానః సము॒ద్రేఽꣳహ॑సః॒
 ప్రస్థి॑తస్య .. 7..

59 అ॒హమ॑స్మి ప్రథమ॒జా ఋ॒తస్య॑ . పూర్వం॑ దే॒వేభ్యో॑ అ॒మృత॑స్య॒
 నాభిః॑ . యో మా॒ దదా॑తి॒ స ఇదే॒వ మాఽఽవాః᳚ . అ॒హమన్న॒మన్న॑మ॒దంత॑మద్మి .
 పూర్వ॑మ॒గ్నేరపి॑ దహ॒త్యన్నం᳚ . య॒త్తౌ హా॑ఽఽసాతే అహముత్త॒రేషు॑ . వ్యాత్త॑మస్య
 ప॒శవః॑ సు॒జంభం᳚ . పశ్యం॑తి॒ ధీరాః॒ ప్రచ॑రంతి॒ పాకాః᳚ . జహా᳚మ్య॒న్యం
 న జ॑హామ్య॒న్యం . అ॒హమన్నం॒ వశ॒మిచ్చ॑రామి .. 2. 8. 8. 1..

60 స॒మా॒నమర్థం॒ పర్యే॑మి భుం॒జత్ . కో మామన్నం॑ మను॒ష్యో॑ దయేత . పరా॑కే॒
 అన్నం॒ నిహి॑తం లో॒క ఏ॒తత్ . విశ్వై᳚ర్దే॒వైః పి॒తృభి॑ర్గు॒ప్తమన్నం᳚ .
 యద॒ద్యతే॑ లు॒ప్యతే॒ యత్ప॑రో॒ప్యతే᳚ . శ॒త॒త॒మీ సా త॒నూర్మే॑ బభూవ .
 మ॒హాంతౌ॑ చ॒రూ స॑కృద్దు॒గ్ధేన॑ పప్రౌ . దివం॑ చ॒ పృశ్ని॑ పృథి॒వీం
 చ॑ సా॒కం . తథ్సం॒పిబం॑తో॒ న మి॑నంతి వే॒ధసః॑ . నైతద్భూయో॒ భవ॑తి॒
 నో కనీ॑యః .. 2. 8. 8. 2..

61 అన్నం॑ ప్రా॒ణమన్న॑మపా॒నమా॑హుః . అన్నం॑ మృ॒త్యుం తము॑ జీ॒వాతు॑మాహుః . అన్నం॑
 బ్ర॒హ్మాణో॑ జ॒రసం॑ వదంతి . అన్న॑మాహుః ప్ర॒జన॑నం ప్ర॒జానాం᳚ . మోఘ॒మన్నం॑
 విందతే॒ అప్ర॑చేతాః . స॒త్యం బ్ర॑వీమి వ॒ధ ఇథ్స తస్య॑ . నార్య॒మణం॒ పుష్య॑తి॒
 నో సఖా॑యం . కేవ॑లాఘో భవతి కేవలా॒దీ . అ॒హం మే॒ఘః స్త॒నయ॒న్వర్ష॑న్నస్మి .
 మామ॑దంత్య॒హమ॑ద్మ్య॒న్యాన్ .. 2. 8. 8. 3..

62 అ॒హꣳ సద॒మృతో॑ భవామి . మదా॑ది॒త్యా అధి॒ సర్వే॑ తపంతి . దే॒వీం
 వాచ॑మజనయంత॒ యద్వాగ్వదం॑తీ . అ॒నం॒తామంతా॒దధి॒నిర్మి॑తాం మ॒హీం . యస్యాం᳚
 దే॒వా అ॑దధు॒ర్భోజ॑నాని . ఏకా᳚క్షరాం ద్వి॒పదా॒ꣳ॒ షట్ప॑దాం చ . వాచం॑
 దే॒వా ఉప॑జీవంతి॒ విశ్వే᳚ . వాచం॑ దే॒వా ఉప॑జీవంతి॒ విశ్వే᳚ . వాచం॑ గంధ॒ర్వాః
 ప॒శవో॑ మను॒ష్యాః᳚ . వా॒చీమా విశ్వా॒ భువ॑నా॒న్యర్పి॑తా .. 2. 8. 8. 4..

63 సా నో॒ హవం॑ జుషతా॒మింద్ర॑పత్నీ . వాగ॒క్షరం॑ ప్రథమ॒జా ఋ॒తస్య॑ . వేదా॑నాం
 మా॒తాఽమృత॑స్య॒ నాభిః॑ . సా నో॑ జుషా॒ణోప॑య॒జ్ఞమాగా᳚త్ . అవం॑తీ దే॒వీ సు॒హవా॑
 మే అస్తు . యామృ॑షయో మంత్ర॒కృతో॑ మనీ॒షిణః॑ . అ॒న్వైచ్ఛం॑దే॒వాస్తప॑సా॒
 శ్రమే॑ణ . తాం దే॒వీం వాచꣳ॑ హ॒విషా॑ యజామహే . సా నో॑ దధాతు సుకృ॒తస్య॑
 లో॒కే . చ॒త్వారి॒ వాక్పరి॑మితా ప॒దాని॑ .. 2. 8. 8. 5..

64 తాని॑ విదుర్బ్రాహ్మ॒ణా యే మ॑నీ॒షిణః॑ . గుహా॒ త్రీణి॒ నిహి॑తా॒ నేంగ॑యంతి .
 తు॒రీయం॑ వా॒చో మ॑ను॒ష్యా॑ వదంతి . శ్ర॒ద్ధయా॒ఽగ్నిః సమి॑ధ్యతే . శ్ర॒ద్ధయా॑
 విందతే హ॒విః . శ్ర॒ద్ధాం భగ॑స్య మూ॒ర్ధని॑ . వచ॒సాఽఽవే॑దయామసి . ప్రి॒య2ꣳ
 శ్ర॑ద్ధే॒ దద॑తః . ప్రి॒య2ꣳ శ్ర॑ద్ధే॒ దిదా॑సతః . ప్రి॒యం భో॒జేషు॒
 యజ్వ॑సు .. 2. 8. 8. 6..

65 ఇ॒దం మ॑ ఉది॒తం కృ॑ధి . యథా॑ దే॒వా అసు॑రేషు . శ్ర॒ద్ధాము॒గ్రేషు॑
 చక్రి॒రే . ఏ॒వం భో॒జేషు॒ యజ్వ॑సు . అ॒స్మాక॑ముది॒తం కృ॑ధి . శ్ర॒ద్ధాం
 దే॑వా॒ యజ॑మానాః . వా॒యుగో॑పా॒ ఉపా॑సతే . శ్ర॒ద్ధాꣳ హృ॑ద॒య్య॑యాఽఽకూ᳚త్యా .
 శ్ర॒ద్ధయా॑ హూయతే హ॒విః . శ్ర॒ద్ధాం ప్రా॒తర్హ॑వామహే .. 2. 8. 8. 7..

66 శ్ర॒ద్ధాం మ॒ధ్యంది॑నం॒ పరి॑ . శ్ర॒ద్ధాꣳ సూర్య॑స్య ని॒మ్రుచి॑ . శ్రద్ధే॒
 శ్రద్ధా॑పయే॒హ మా᳚ . శ్ర॒ద్ధా దే॒వానధి॑వస్తే . శ్ర॒ద్ధా విశ్వ॑మి॒దం జగ॑త్ .
 శ్ర॒ద్ధాం కామ॑స్య మా॒తరం᳚ . హ॒విషా॑ వర్ధయామసి . బ్రహ్మ॑ జజ్ఞా॒నం ప్ర॑థ॒మం
 పు॒రస్తా᳚త్ . వి సీ॑మ॒తః సు॒రుచో॑ వే॒న ఆ॑వః . స బు॒ధ్నియా॑ ఉప॒మా అ॑స్య
 వి॒ష్ఠాః .. 2. 8. 8. 8..

67 స॒తశ్చ॒ యోని॒మస॑తశ్చ॒ వివః॑ . పి॒తా వి॒రాజా॑మృష॒భో ర॑యీ॒ణాం
 . అం॒తరి॑క్షం వి॒శ్వరూ॑ప॒ ఆవి॑వేశ . తమ॒ర్కైర॒భ్య॑ర్చంతి వ॒థ్సం .
 బ్రహ్మ॒ సంతం॒ బ్రహ్మ॑ణా వ॒ర్ధయం॑తః . బ్రహ్మ॑ దే॒వాన॑జనయత్ . బ్రహ్మ॒
 విశ్వ॑మి॒దం జగ॑త్ . బ్రహ్మ॑ణః, క్ష॒త్రం నిర్మి॑తం . బ్రహ్మ॑ బ్రాహ్మ॒ణ ఆ॒త్మనా᳚
 . అం॒తర॑స్మిన్ని॒మే లో॒కాః .. 2. 8. 8. 9..

68 అం॒తర్విశ్వ॑మి॒దం జగ॑త్ . బ్రహ్మై॒వ భూ॒తానాం॒ జ్యేష్ఠం᳚ . తేన॒ కో॑ఽర్హతి॒
 స్పర్ధి॑తుం . బ్రహ్మం॑దే॒వాస్త్రయ॑స్త్రిꣳశత్ . బ్రహ్మ॑న్నింద్రప్రజాప॒తీ . బ్రహ్మ॑న్ హ॒
 విశ్వా॑ భూ॒తాని॑ . నా॒వీవాం॒తః స॒మాహి॑తా . చత॑స్ర॒ ఆశాః॒ ప్రచ॑రంత్వ॒గ్నయః॑
 . ఇ॒మం నో॑ య॒జ్ఞం న॑యతు ప్రజా॒నన్ . ఘృ॒తం పిన్వ॑న్న॒జరꣳ॑ సు॒వీరం᳚ ..

 2. 8. 8. 10..

69 బ్రహ్మ॑ స॒మిద్భ॑వ॒త్యాహు॑తీనాం . ఆ గావో॑ అగ్మన్ను॒త భ॒ద్రమ॑క్రన్ .
 సీదం॑తు గో॒ష్ఠే ర॒ణయం॑త్వ॒స్మే . ప్ర॒జావ॑తీః పురు॒రూపా॑ ఇ॒హ స్యుః . ఇంద్రా॑య
 పూ॒ర్వీరు॒షసో॒ దుహా॑నాః . ఇంద్రో॒ యజ్వ॑నే పృణ॒తే చ॑ శిక్షతి . ఉపేద్ద॑దాతి॒ న
 స్వం ము॑షాయతి . భూయో॑ భూయో ర॒యిమిద॑స్య వ॒ర్ధయన్॑ . అభి॑న్నే ఖి॒ల్లే నిద॑ధాతి
 దేవ॒యుం . న తాన॑శంతి॒ న తా అర్వా᳚ .. 2. 8. 8. 11..

70 గావో॒ భగో॒ గావ॒ ఇంద్రో॑ మే అచ్ఛాత్ . గావః॒ సోమ॑స్య ప్రథ॒మస్య॑ భ॒క్షః
 . ఇ॒మా యా గావః॒ స జ॑నాస॒ ఇంద్రః॑ . ఇ॒చ్ఛామీద్ధృ॒దా మన॑సా చి॒దింద్రం᳚ .
 యూ॒యం గా॑వో మేదయథా కృ॒శం చి॑త్ . అ॒శ్లీ॒లం చి॑త్కృణుథా సు॒ప్రతీ॑కం .
 భ॒ద్రం గృ॒హం కృ॑ణుథ భద్రవాచః . బృ॒హద్వో॒ వయ॑ ఉచ్యతే స॒భాసు॑ .
 ప్ర॒జావ॑తీః సూ॒యవ॑సꣳ రి॒శంతీః᳚ . శు॒ద్ధా అ॒పః సు॑ప్రపా॒ణే పిబం॑తీః .
 మా వః॑ స్తే॒న ఈ॑శత॒ మాఽఘశꣳ॑సః . పరి॑ వో హే॒తీ రు॒ద్రస్య॑ వృంజ్యాత్
 . ఉపే॒దము॑ప॒ పర్చ॑నం . ఆ॒సు గోషూప॑పృచ్యతాం . ఉప॑ర్ష॒భస్య॒ రేత॑సి .
 ఉపేం᳚ద్ర॒ తవ॑ వీ॒ర్యే᳚ .. 2. 8. 8. 12.. చ॒రా॒మి॒ కనీ॑యో॒ఽన్యానర్పి॑తా ప॒దాని॒
 యజ్వ॑సు హవామహే వి॒ష్ఠా లో॒కాః సు॒వీర॒మర్వా॒ పిబం॑తీ॒ష్షట్ చ॑ .. 8..

71 తా సూ᳚ర్యాచంద్ర॒మసా॑ విశ్వ॒భృత్త॑మా మ॒హత్ . తేజో॒ వసు॑మద్రాజతో ది॒వి
 . సామా᳚త్మానా చరతః సామచా॒రిణా᳚ . యయో᳚ర్వ్ర॒తం న మ॒మే జాతు॑ దే॒వయోః᳚ .
 ఉ॒భావంతౌ॒ పరి॑యాత॒ అర్మ్యా᳚ . ది॒వో న ర॒శ్మీగ్స్త॑ను॒తో వ్య॑ర్ణ॒వే . ఉ॒భా
 భు॑వం॒తీ భువ॑నా క॒విక్ర॑తూ . సూర్యా॒ న చం॒ద్రా చ॑రతో హ॒తామ॑తీ . పతీ᳚
 ద్యు॒మద్వి॑శ్వ॒విదా॑ ఉ॒భా ది॒వః . సూర్యా॑ ఉ॒భా చం॒ద్రమ॑సా విచక్ష॒ణా .. 2. 8. 9. 1..

72 వి॒శ్వవా॑రా వరివో॒భా వరే᳚ణ్యా . తా నో॑ఽవతం మతి॒మంతా॒ మహి॑వ్రతా .
 వి॒శ్వ॒వప॑రీ ప్ర॒తర॑ణా తరం॒తా . సు॒వ॒ర్విదా॑ దృ॒శయే॒ భూరి॑రశ్మీ .
 సూర్యా॒ హి చం॒ద్రా వసు॑ త్వే॒ష ద॑ర్శతా . మ॒న॒స్వినో॒భాఽను॑చర॒తో ను॒
 సం దివం᳚ . అ॒స్య శ్రవో॑ న॒ద్యః॑ స॒ప్త బి॑భ్రతి . ద్యావా॒ క్షామా॑ పృథి॒వీ
 ద॑ర్శ॒తం వపుః॑ . అ॒స్మే సూ᳚ర్యాచంద్ర॒మసా॑ఽభి॒చక్షే᳚ . శ్ర॒ద్ధే కమిం॑ద్ర
 చరతో విచర్తు॒రం .. 2. 8. 9. 2..

73 పూ॒ర్వా॒ప॒రం చ॑రతో మా॒యయై॒తౌ . శిశూ॒ క్రీడం॑తౌ॒ పరి॑యాతో అధ్వ॒రం .
 విశ్వా᳚న్య॒న్యో భువ॑నాఽభి॒చష్టే᳚ . ఋ॒తూన॒న్యో వి॒దధ॑జ్జాయతే॒ పునః॑ .
 హిర॑ణ్యవర్ణాః॒ శుచ॑యః పావ॒కా యాసా॒ꣳ॒ రాజా᳚ . యాసాం᳚ దే॒వాః శి॒వేన॑ మా॒
 చక్షు॑షా పశ్యత . ఆపో॑ భ॒ద్రా ఆదిత్ప॑శ్యామి . నాస॑దాసీ॒న్నో సదా॑సీత్త॒దానీం᳚ .
 నాసీ॒ద్రజో॒ నో వ్యో॑మాప॒రో యత్ . కిమావ॑రీవః॒ కుహ॒ కస్య॒ శర్మన్॑ .. 2. 8. 9. 3..

74 అంభః॒ కిమా॑సీ॒ద్గహ॑నం గభీ॒రం . న మృ॒త్యుర॒మృతం॒ తర్హి॒ న . రాత్రి॑యా॒
 అహ్న॑ ఆసీత్ప్రకే॒తః . ఆనీ॑దవా॒త2ꣳ స్వ॒ధయా॒ తదేకం᳚ . తస్మా᳚ద్ధా॒న్యం న ప॒రః
 కించ॒ నాస॑ . తమ॑ ఆసీ॒త్తమ॑సా గూ॒ఢమగ్రే᳚ ప్రకే॒తం . స॒లి॒లꣳ సర్వ॑మా
 ఇ॒దం . తు॒చ్ఛేనా॒భ్వపి॑హితం॒ యదాసీ᳚త్ . తమ॑స॒స్తన్మ॑హి॒నా జా॑య॒తైకం᳚ .
 కామ॒స్తదగ్రే॒ సమ॑వర్త॒తాధి॑ .. 2. 8. 9. 4..

75 మన॑సో॒ రేతః॑ ప్రథ॒మం యదాసీ᳚త్ . స॒తో బంధు॒మస॑తి॒ నిర॑విందన్ .
 హృ॒ది ప్ర॒తీష్యా॑ క॒వయో॑ మనీ॒షా . తి॒ర॒శ్చీనో॒ విత॑తో ర॒శ్మిరే॑షాం .
 అ॒ధః స్వి॑దా॒సీ 3 దు॒పరి॑ స్విదాసీ 3 త్ . రే॒తో॒ధా ఆ॑సన్మహి॒మాన॑ ఆసన్ . స్వ॒ధా
 అ॒వస్తా॒త్ప్రయ॑తిః ప॒రస్తా᳚త్ . కో అ॒ద్ధా వే॑ద॒ క ఇ॒హ ప్రవో॑చత్ . కుత॒ ఆజా॑తా॒
 కుత॑ ఇ॒యం విసృ॑ష్టిః . అ॒ర్వాగ్దే॒వా అ॒స్య వి॒సర్జ॑నాయ .. 2. 8. 9. 5..

76 అథా॒ కో వే॑ద॒ యత॑ ఆ బ॒భూవ॑ . ఇ॒యం విసృ॑ష్టి॒ర్యత॑ ఆబ॒భూవ॑ .
 యది॑ వా ద॒ధే యది॑ వా॒ న . యో అ॒స్యాధ్య॑క్షః పర॒మే వ్యో॑మన్ . సో అం॒గ
 వే॑ద॒ యది॑ వా॒ న వేద॑ . కి2ꣳస్వి॒ద్వనం॒ క ఉ॒ స వృ॒క్ష ఆ॑సీత్ .
 యతో॒ ద్యావా॑పృథి॒వీ ని॑ష్టత॒క్షుః . మనీ॑షిణో॒ మన॑సా పృ॒చ్ఛతేదు॒ తత్ .
 యద॒ధ్యతి॑ష్ఠ॒ద్భువ॑నాని ధా॒రయన్॑ . బ్రహ్మ॒ వనం॒ బ్రహ్మ॒ స వృ॒క్ష ఆ॑సీత్
 .. 2. 8. 9. 6..

77 యతో॒ ద్యావా॑పృథి॒వీ ని॑ష్టత॒క్షుః . మనీ॑షిణో॒ మన॑సా॒ విబ్ర॑వీమి వః .
 బ్రహ్మా॒ధ్యతి॑ష్ఠ॒ద్భువ॑నాని ధా॒రయన్॑ . ప్రా॒తర॒గ్నిం ప్రా॒తరింద్రꣳ॑ హవామహే .
 ప్రా॒తర్మి॒త్రావరు॑ణా ప్రా॒తర॒శ్వినా᳚ . ప్రా॒తర్భగం॑ పూ॒షణం॒ బ్రహ్మ॑ణ॒స్పతిం᳚ .
 ప్రా॒తః సోమ॑ము॒త రు॒ద్రꣳ హు॑వేమ . ప్రా॒త॒ర్జితం॒ భగ॑ము॒గ్రꣳ హు॑వేమ .
 వ॒యం పు॒త్రమది॑తే॒ఱ్యో వి॑ధ॒ర్తా . ఆ॒ధ్రశ్చి॒ద్యం మన్య॑మానస్తు॒రశ్చి॑త్ ..

 2. 8. 9. 7..

78 రాజా॑చి॒ద్యం భగం॑ భ॒క్షీత్యాహ॑ . భగ॒ ప్రణే॑త॒ర్భగ॒ సత్య॑రాధః .
 భగే॒మాం ధియ॒ముద॑వ॒ దద॑న్నః . భగ॒ ప్ర ణో॑ జనయ॒ గోభి॒రశ్వైః᳚ . భగ॒
 ప్ర నృభి॑ర్నృ॒వంతః॑ స్యామ . ఉ॒తేదానీం॒ భగ॑వంతః స్యామ . ఉ॒త ప్రపి॒త్వ ఉ॒త
 మధ్యే॒ అహ్నాం᳚ . ఉ॒తోది॑తా మఘవం॒థ్సూర్య॑స్య . వ॒యం దే॒వానాꣳ॑ సుమ॒తౌ
 స్యా॑మ . భగ॑ ఏ॒వ భగ॑వాꣳ అస్తు దేవాః .. 2. 8. 9. 8..

79 తేన॑ వ॒యం భగ॑వంతః స్యామ . తం త్వా॑ భగ॒ సర్వ॒ ఇజ్జో॑హవీమి . స నో॑ భగ
 పుర ఏ॒తా భ॑వే॒హ . సమ॑ధ్వ॒రాయో॒షసో॑ నమంత . ద॒ధి॒క్రావే॑వ॒ శుచ॑యే
 ప॒దాయ॑ . అ॒ర్వా॒చీ॒నం వ॑సు॒విదం॒ భగం॑ నః . రథ॑మి॒వాశ్వా॑ వా॒జిన॒
 ఆవ॑హంతు . అశ్వా॑వతీ॒ర్గోమ॑తీర్న ఉ॒షాసః॑ . వీ॒రవ॑తీః॒ సద॑ముచ్ఛంతు భ॒ద్రాః
 . ఘృ॒తం దుహా॑నా వి॒శ్వతః॒ ప్రపీ॑నాః . యూ॒యం పా॑త స్వ॒స్తిభిః॒ సదా॑ నః ..

 2. 8. 9. 9..

 వి॒చ॒క్ష॒ణా వి॑చర్తు॒రꣳ శర్మ॒న్నధి॑వి॒సర్జ॑నాయ॒ బ్రహ్మ॒ వనం॒
బ్రహ్మ॒ స వృ॒క్ష ఆ॑సీత్తు॒రశ్చి॑ద్దేవాః॒ ప్రపీ॑నా॒ ఏకం॑ చ .. 9..

 పీవో᳚ఽన్నాం॒తే శు॒క్రాసః॒ సోమో॑ ధే॒నుమింద్ర॒స్తర॑స్వాం॒ఛుచి॒మా దే॒వో యా॑తు॒
సూఱ్యో॑ దే॒వీమ॒హమ॑స్మి॒ తా సూ᳚ర్యాచంద్ర॒మసా॒ నవ॑ .. 9..

 పీవో᳚ఽన్నా॒నగ్నే॒ త్వం పా॑రయానాధృ॒ష్యః శుచిం॒ ను స్తోమం॑ వి॒శ్రయ॑మాణో ది॒వో
రు॒క్మోఽన్నం॑ ప్రా॒ణమన్నం॒ తా సూ᳚ర్యాచంద్ర॒మసా॒ నవ॑సప్తతిః .. 79..

 పీవో᳚ఽన్నాన్, యూ॒యం పా॑తస్వ॒స్తిభిః॒ సదా॑నః ..

ఇతి ద్వితీయం అష్టకం సంపూర్ణం ..

.. తైత్తిరీయ-బ్రాహ్మణం ..

.. తృతీయం అష్టకం ..

.. శ్రీ॒ గు॒రు॒భ్యో॒ న॒మః॒ .. హరిః ఓ(4)మ్ ..

తృతీయాష్టకే ప్రథమః ప్రపాఠకః 1 
నక్షత్రేష్టి

1 అ॒గ్నిర్నః॑ పాతు॒ కృత్తి॑కాః . నక్ష॑త్రం దే॒వమిం॑ద్రి॒యం . ఇ॒దమా॑సాం
   విచక్ష॒ణం . హ॒విరా॒సం జు॑హోతన . యస్య॒ భాంతి॑ ర॒శ్మయో॒ యస్య॑ కే॒తవః॑
   . యస్యే॒మా విశ్వా॒ భువ॑నాని॒ సర్వా᳚ . స కృత్తి॑కాభిర॒భి సం॒వసా॑నః .
   అ॒గ్నిర్నో॑ దే॒వః సు॑వి॒తే ద॑ధాతు . ప్ర॒జాప॑తే రోహి॒ణీ వే॑తు॒ పత్నీ᳚ .
   వి॒శ్వరూ॑పా బృహ॒తీ చి॒త్రభా॑నుః .. 3. 1. 1. 1..

2 సా నో॑ య॒జ్ఞస్య॑ సువి॒తే ద॑ధాతు . యథా॒ జీవే॑మ శ॒రదః॒ సవీ॑రాః
   . రో॒హి॒ణీ దే॒వ్యుద॑గాత్పు॒రస్తా᳚త్ . విశ్వా॑ రూ॒పాణి॑ ప్రతి॒మోద॑మానా .
   ప్ర॒జాప॑తిꣳ హ॒విషా॑ వ॒ర్ధయం॑తీ . ప్రి॒యా దే॒వానా॒ముప॑యాతు య॒జ్ఞం .
   సోమో॒ రాజా॑ మృగశీ॒ర్॒షేణ॒ ఆగన్॑ . శి॒వం నక్ష॑త్రం ప్రి॒యమ॑స్య॒ ధామ॑
   . ఆ॒ప్యాయ॑మానో బహు॒ధా జనే॑షు . రేతః॑ ప్ర॒జాం యజ॑మానే దధాతు .. 3. 1. 1. 2..

3 యత్తే॒ నక్ష॑త్రం మృగశీ॒ర్॒షమస్తి॑ . ప్రి॒యꣳ రా॑జన్ప్రి॒యత॑మం ప్రి॒యాణాం᳚
   . తస్మై॑ తే సోమ హ॒విషా॑ విధేమ . శం న॑ ఏధి ద్వి॒పదే॒ శం చతు॑ష్పదే .
   ఆ॒ర్ద్రయా॑ రు॒ద్రః ప్రథ॑మాన ఏతి . శ్రేష్ఠో॑ దే॒వానాం॒ పతి॑రఘ్ని॒యానాం᳚ .
   నక్ష॑త్రమస్య హ॒విషా॑ విధేమ . మా నః॑ ప్ర॒జాꣳ రీ॑రిష॒న్మోత వీ॒రాన్ .
   హే॒తీ రు॒ద్రస్య॒ పరి॑ ణో వృణక్తు . ఆ॒ర్ద్రా నక్ష॑త్రం జుషతాꣳ హ॒విర్నః॑ ..

   3. 1. 1. 3..

4 ప్ర॒ముం॒చమా॑నౌ దురి॒తాని॒ విశ్వా᳚ . అపా॒ఘశꣳ॑సం నుదతా॒మరా॑తిం
   . పున॑ర్నో దే॒వ్యది॑తిః స్పృణోతు . పున॑ర్వసూ నః॒ పున॒రేతాం᳚ య॒జ్ఞం .
   పున॑ర్నో దే॒వా అ॒భియం॑తు॒ సర్వే᳚ . పునః॑ పునర్వో హ॒విషా॑ యజామః . ఏ॒వా న
   దే॒వ్యది॑తిరన॒ర్వా . విశ్వ॑స్య భ॒ర్త్రీ జగ॑తః ప్రతి॒ష్ఠా . పున॑ర్వసూ హ॒విషా॑
   వ॒ర్ధయం॑తీ . ప్రి॒యం దే॒వానా॒మప్యే॑తు॒ పాథః॑ .. 3. 1. 1. 4..

5 బృహ॒స్పతిః॑ ప్రథ॒మం జాయ॑మానః . తి॒ష్యం॑ నక్ష॑త్రమ॒భి సంబ॑భూవ .
   శ్రేష్ఠో॑ దే॒వానాం॒ పృత॑నాసు జి॒ష్ణుః . దిశో ను॒ సర్వా॒ అభ॑యం నో అస్తు .
   తి॒ష్యః॑ పు॒రస్తా॑దు॒త మ॑ధ్య॒తో నః॑ . బృహ॒స్పతి॑ర్నః॒ పరి॑పాతు ప॒శ్చాత్
   . బాధే॑తాం॒ ద్వేషో॒ అభ॑యం కృణుతాం . సు॒వీర్య॑స్య॒ పత॑యః స్యామ . ఇ॒దꣳ
   స॒ర్పేభ్యో॑ హ॒విర॑స్తు॒ జుష్టం᳚ . ఆ॒శ్రే॒షా యేషా॑మను॒యంతి॒ చేతః॑ .. 3. 1. 1. 5..

6 యే అం॒తరి॑క్షం పృథి॒వీం క్షి॒యంతి॑ . తే నః॑ స॒ర్పాసో॒ హవ॒మాగ॑మిష్ఠాః
   . యే రో॑చ॒నే సూర్య॒స్యాపి॑ స॒ర్పాః . యే దివం॑ దే॒వీమను॑ సం॒చరం॑తి .
   యేషా॑మాశ్రే॒షా అ॑ను॒యంతి॒ కామం᳚ . తేభ్యః॑ స॒ర్పేభ్యో॒ మధు॑మజ్జుహోమి .
   ఉప॑హూతాః పి॒తరో॒ యే మ॒ఘాసు॑ . మనో॑జవసః సు॒కృతః॑ సుకృ॒త్యాః . తే నో॒
   నక్ష॑త్త్రే॒ హవ॒మాగ॑మిష్ఠాః . స్వ॒ధాభి॑ర్య॒జ్ఞం ప్రయ॑తం జుషంతాం .. 3. 1. 1. 6..

7 యే అ॑గ్నిద॒గ్ధా యేఽన॑గ్నిదగ్ధాః . యే॑ఽముం లో॒కం పి॒తరః॑, క్షి॒యంతి॑ .
   యాగ్శ్చ॑ వి॒ద్మ యాꣳ ఉ॑ చ॒ న ప్ర॑వి॒ద్మ . మ॒ఘాసు॑ య॒జ్ఞꣳ సుకృ॑తం
   జుషంతాం . గవాం॒ పతిః॒ ఫల్గు॑నీనామసి॒ త్వం . తద॑ర్యమన్వరుణ మిత్ర॒ చారు॑ .
   తం త్వా॑ వ॒యꣳ స॑ని॒తారꣳ॑ సనీ॒నాం . జీ॒వా జీవం॑త॒ముప॒ సంవి॑శేమ .
   యేనే॒మా విశ్వా॒ భువ॑నాని॒ సంజి॑తా . యస్య॑ దే॒వా అ॑ను సం॒యంతి॒ చేతః॑ ..

8 అ॒ర్య॒మా రాజా॒ఽజర॒స్తువి॑ష్మాన్ . ఫల్గు॑నీనామృష॒భో రో॑రవీతి . శ్రేష్ఠో॑
   దే॒వానాం᳚ భగవో భగాసి . తత్త్వా॑ విదుః॒ ఫల్గు॑నీ॒స్తస్య॑ విత్తాత్ . అ॒స్మభ్యం॑
   క్ష॒త్త్రమ॒జరꣳ॑ సు॒వీర్యం᳚ . గోమ॒దశ్వ॑వ॒దుప॒ సంను॑దే॒హ . భగో॑
   హ దా॒తా భగ॒ ఇత్ప్ర॑దా॒తా . భగో॑ దే॒వీః ఫల్గు॑నీ॒రావి॑వేశ . భగ॒స్యేత్తం
   ప్ర॑స॒వం గ॑మేమ . యత్ర॑ దే॒వైః స॑ధ॒మాదం॑ మదేమ .. 3. 1. 1. 8..

9 ఆయా॑తు దే॒వః స॑వి॒తోప॑యాతు . హి॒ర॒ణ్యయే॑న సు॒వృతా॒ రథే॑న . వహ॒న్॒
   హస్తꣳ॑ సు॒భగం॑ విద్మ॒నాప॑సం . ప్ర॒యచ్ఛం॑తం॒ పపు॑రిం॒ పుణ్య॒మచ్ఛ॑
   . హస్తః॒ ప్రయ॑చ్ఛత్వ॒మృతం॒ వసీ॑యః . దక్షి॑ణేన॒ ప్రతి॑గృభ్ణీమ ఏనత్ .
   దా॒తార॑మ॒ద్య స॑వి॒తా వి॑దేయ . యో నో॒ హస్తా॑య ప్రసు॒వాతి॑ య॒జ్ఞం . త్వష్టా॒
   నక్ష॑త్త్రమ॒భ్యే॑తి చి॒త్రాం . సు॒భꣳస॑సం యువ॒తిꣳ రోచ॑మానాం .. 3. 1. 1. 9..

10 ని॒వే॒శయ॑న్న॒మృతా॒న్మర్త్యాగ్॑శ్చ . రూ॒పాణి॑ పి॒ꣳ॒శన్భువ॑నాని॒ విశ్వా᳚
   . తన్న॒స్త్వష్టా॒ తదు॑ చి॒త్రా విచ॑ష్టాం . తన్నక్ష॑త్రం భూరి॒దా అ॑స్తు॒ మహ్యం᳚
   . తన్నః॑ ప్ర॒జాం వీ॒రవ॑తీꣳ సనోతు . గోభి॑ర్నో॒ అశ్వైః॒ సమ॑నక్తు య॒జ్ఞం .
   వా॒యుర్నక్ష॑త్రమ॒భ్యే॑తి॒ నిష్ట్యాం᳚ . తి॒గ్మశృం॑గో వృష॒భో రోరు॑వాణః .
   స॒మీ॒రయ॒న్భువ॑నా మాత॒రిశ్వా᳚ . అప॒ ద్వేషాꣳ॑సి నుదతా॒మరా॑తీః .. 3. 1. 1. 10..

11 తన్నో॑ వా॒యుస్తదు॒ నిష్ట్యా॑ శృణోతు . తన్నక్ష॑త్రం భూరి॒దా అ॑స్తు॒ మహ్యం᳚
   . తన్నో॑ దే॒వాసో॒ అను॑జానంతు॒ కామం᳚ . యథా॒ తరే॑మ దురి॒తాని॒ విశ్వా᳚ .
   దూ॒రమ॒స్మచ్ఛత్ర॑వో యంతు భీ॒తాః . తదిం॑ద్రా॒గ్నీ కృ॑ణుతాం॒ తద్విశా॑ఖే
   . తన్నో॑ దే॒వా అను॑మదంతు య॒జ్ఞం . ప॒శ్చాత్పు॒రస్తా॒దభ॑యం నో అస్తు .
   నక్ష॑త్రాణా॒మధి॑పత్నీ॒ విశా॑ఖే . శ్రేష్ఠా॑వింద్రా॒గ్నీ భువ॑నస్య గో॒పౌ ..

   3. 1. 1. 11..

12 విషూ॑చః॒ శత్రూ॑నప॒ బాధ॑మానౌ . అప॒ క్షుధం॑ నుదతా॒మరా॑తిం . పూ॒ర్ణా
 ప॒శ్చాదు॒త పూ॒ర్ణా పు॒రస్తా᳚త్ . ఉన్మ॑ధ్య॒తః పౌ᳚ర్ణమా॒సీ జి॑గాయ . తస్యాం᳚
 దే॒వా అధి॑ సం॒వసం॑తః . ఉ॒త్త॒మే నాక॑ ఇ॒హ మా॑దయంతాం . పృ॒థ్వీ సు॒వర్చా॑
 యువ॒తిః స॒జోషాః᳚ . పౌ॒ర్ణ॒మా॒స్యుద॑గా॒చ్ఛోభ॑మానా . ఆ॒ప్యా॒యయం॑తీ దురి॒తాని॒
 విశ్వా᳚ . ఉ॒రుం దుహాం॒ యజ॑మానాయ య॒జ్ఞం .. 3. 1. 1. 12.. చి॒త్రభా॑ను॒ర్యజ॑మానే
 దధాతు హ॒విర్నః॒ పాథ॒శ్చేతో॑ జుషంతాం॒ చేతో॑ మదేమ॒ రోచ॑మానా॒మరా॑తీర్గో॒పౌ
 య॒జ్ఞం .. 1..

13 ఋ॒ధ్యాస్మ॑ హ॒వ్యైర్నమ॑సోప॒సద్య॑ . మి॒త్రం దే॒వం మి॑త్ర॒ధేయం॑ నో అస్తు .
 అ॒నూ॒రా॒ధాన్, హ॒విషా॑ వ॒ర్ధయం॑తః . శ॒తం జీ॑వేమ శ॒రదః॒ సవీ॑రాః .
 చి॒త్రం నక్ష॑త్త్ర॒ముద॑గాత్పు॒రస్తా᳚త్ . అ॒నూ॒రా॒ధాస॒ ఇతి॒ యద్వదం॑తి .
 తన్మి॒త్ర ఏ॑తి ప॒థిభి॑ర్దేవ॒యానైః᳚ . హి॒ర॒ణ్యయై॒ర్విత॑తైరం॒తరి॑క్షే .
 ఇంద్రో᳚ జ్యే॒ష్ఠామను॒ నక్ష॑త్త్రమేతి . యస్మి॑న్వృ॒త్రం వృ॑త్ర॒తూర్యే॑ త॒తార॑
 .. 3. 1. 2. 1..

14 తస్మి॑న్వ॒యమ॒మృతం॒ దుహా॑నాః . క్షుధం॑ తరేమ॒ దురి॑తిం॒ దురి॑ష్టిం .
 పు॒రం॒ద॒రాయ॑ వృష॒భాయ॑ ధృ॒ష్ణవే᳚ . అషా॑ఢాయ॒ సహ॑మానాయ మీ॒ఢుషే᳚ .
 ఇంద్రా॑య జ్యే॒ష్ఠా మధు॑మ॒ద్దుహా॑నా . ఉ॒రుం కృ॑ణోతు॒ యజ॑మానాయ లో॒కం . మూలం॑
 ప్ర॒జాం వీ॒రవ॑తీం విదేయ . పరా᳚చ్యేతు॒ నిరృ॑తిః పరా॒చా . గోభి॒ర్నక్ష॑త్త్రం
 ప॒శుభిః॒ సమ॑క్తం . అహ॑ర్భూయా॒ద్యజ॑మానాయ॒ మహ్యం᳚ .. 3. 1. 2. 2..

15 అహ॑ర్నో అ॒ద్య సు॑వి॒తే ద॑ధాతు . మూలం॒ నక్ష॑త్త్ర॒మితి॒ యద్వదం॑తి . పరా॑చీం
 వా॒చా నిరృ॑తిం నుదామి . శి॒వం ప్ర॒జాయై॑ శి॒వమ॑స్తు॒ మహ్యం᳚ . యా ది॒వ్యా
 ఆపః॒ పయ॑సా సంబభూ॒వుః . యా అం॒తరి॑క్ష ఉ॒త పార్థి॑వీ॒ర్యాః . యాసా॑మషా॒ఢా
 అ॑ను॒యంతి॒ కామం᳚ . తా న॒ ఆపః॒ శ2ꣳ స్యో॒నా భ॑వంతు . యాశ్చ॒ కూప్యా॒
 యాశ్చ॑ నా॒ద్యాః᳚ సము॒ద్రియాః᳚ . యాశ్చ॑ వైశం॒తీరు॒త ప్రా॑స॒చీర్యాః .. 3. 1. 2. 3..

16 యాసా॑మషా॒ఢా మధు॑ భ॒క్షయం॑తి . తా న॒ ఆపః॒ శ2ꣳ స్యో॒నా భ॑వంతు .
 తన్నో॒ విశ్వే॒ ఉప॑ శృణ్వంతు దే॒వాః . తద॑షా॒ఢా అ॒భి సంయం॑తు య॒జ్ఞం .
 తన్నక్ష॑త్త్రం ప్రథతాం ప॒శుభ్యః॑ . కృ॒షిర్వృ॒ష్టిర్యజ॑మానాయ కల్పతాం .
 శు॒భ్రాః క॒న్యా॑ యువ॒తయః॑ సు॒పేశ॑సః . క॒ర్మ॒కృతః॑ సు॒కృతో॑ వీ॒ర్యా॑వతీః
 . విశ్వాం᳚దే॒వాన్ హ॒విషా॑ వ॒ర్ధయం॑తీః . అ॒షా॒ఢాః కామ॒ముప॑యాంతు య॒జ్ఞం ..

 3. 1. 2. 4..

17 యస్మి॒న్బ్రహ్మా॒భ్యజ॑య॒థ్సర్వ॑మే॒తత్ . అ॒ముం చ॑ లో॒కమి॒దమూ॑ చ॒ సర్వం᳚ .
 తన్నో॒ నక్ష॑త్త్రమభి॒జిద్వి॒జిత్య॑ . శ్రియం॑ దధా॒త్వహృ॑ణీయమానం . ఉ॒భౌ లో॒కౌ
 బ్రహ్మ॑ణా॒ సంజి॑తే॒మౌ . తన్నో॒ నక్ష॑త్త్రమభి॒జిద్విచ॑ష్టాం . తస్మి॑న్వ॒యం
 పృత॑నాః॒ సంజ॑యేమ . తం నో॑ దే॒వాసో॒ అను॑జానంతు॒ కామం᳚ . శృ॒ణ్వంతి॑
 శ్రో॒ణామ॒మృత॑స్య గో॒పాం . పుణ్యా॑మస్యా॒ ఉప॑శృణోమి॒ వాచం᳚ .. 3. 1. 2. 5..

18 మ॒హీం దే॒వీం విష్ణు॑పత్నీమజూ॒ర్యాం . ప్ర॒తీచీ॑మేనాꣳ హ॒విషా॑ యజామః .
 త్రే॒ధా విష్ణు॑రురుగా॒యో విచ॑క్రమే . మ॒హీం దివం॑ పృథి॒వీమం॒తరి॑క్షం .
 తచ్ఛ్రో॒ణైతి॒ శ్రవ॑ ఇ॒చ్ఛమా॑నా . పుణ్య॒గ్గ్॒ శ్లోకం॒ యజ॑మానాయ కృణ్వ॒తీ .
 అ॒ష్టౌ దే॒వా వస॑వః సో॒మ్యాసః॑ . చత॑స్రో దే॒వీర॒జరాః॒ శ్రవి॑ష్ఠాః . తే
 య॒జ్ఞం పాం᳚తు॒ రజ॑సః ప॒రస్తా᳚త్ . సం॒వ॒థ్స॒రీణ॑మ॒మృతగ్గ్॑ స్వ॒స్తి ..

 3. 1. 2. 6..

19 య॒జ్ఞం నః॑ పాంతు॒ వస॑వః పు॒రస్తా᳚త్ . ద॒క్షి॒ణ॒తో॑ఽభియం॑తు॒
 శ్రవి॑ష్ఠాః . పుణ్యం॒ నక్ష॑త్త్రమ॒భి సంవి॑శామ . మా నో॒
 అరా॑తిర॒ఘశ॒ꣳ॒సా గన్॑ . క్ష॒త్రస్య॒ రాజా॒ వరు॑ణోఽధిరా॒జః .
 నక్ష॑త్త్రాణాꣳ శ॒తభి॑ష॒గ్వసి॑ష్ఠః . తౌ దే॒వేభ్యః॑ కృణుతో దీ॒ర్ఘమాయుః॑
 . శ॒తꣳ స॒హస్రా॑ భేష॒జాని॑ ధత్తః . య॒జ్ఞం నో॒ రాజా॒ వరు॑ణ॒ ఉప॑యాతు .
 తం నో॒ విశ్వే॑ అ॒భి సంయం॑తు దే॒వాః .. 3. 1. 2. 7..

20 తన్నో॒ నక్ష॑త్త్రꣳ శ॒తభి॑షగ్జుషా॒ణం . దీ॒ర్ఘమాయుః॒ ప్రతి॑రద్భేష॒జాని॑
 . అ॒జ ఏక॑పా॒దుద॑గాత్పు॒రస్తా᳚త్ . విశ్వా॑ భూ॒తాని॑ ప్రతి॒మోద॑మానః . తస్య॑
 దే॒వాః ప్ర॑స॒వం యం॑తి॒ సర్వే᳚ . ప్రో॒ష్ఠ॒ప॒దాసో॑ అ॒మృత॑స్య గో॒పాః .
 వి॒భ్రాజ॑మానః సమిధా॒న ఉ॒గ్రః . ఆఽన్తరి॑క్షమరుహ॒దగం॒ద్యాం . తꣳ సూర్యం॑
 దే॒వమ॒జమేక॑పాదం . ప్రో॒ష్ఠ॒ప॒దాసో॒ అను॑యంతి॒ సర్వే᳚ .. 3. 1. 2. 8..

21 అహి॑ర్బు॒ధ్నియః॒ ప్రథ॑మాన ఏతి . శ్రేష్ఠో॑ దే॒వానా॑ము॒త మాను॑షాణాం . తం
 బ్రా᳚హ్మ॒ణాః సో॑మ॒పాః సో॒మ్యాసః॑ . ప్రో॒ష్ఠ॒ప॒దాసో॑ అ॒భిర॑క్షంతి॒ సర్వే᳚
 . చ॒త్వార॒ ఏక॑మ॒భికర్మ॑ దే॒వాః . ప్రో॒ష్ఠ॒ప॒దాస॒ ఇతి॒ యాన్, వదం॑తి .
 తే బు॒ధ్నియం॑ పరి॒షద్యగ్గ్॑ స్తు॒వంతః॑ . అహిꣳ॑ రక్షంతి॒ నమ॑సోప॒సద్య॑
 . పూ॒షా రే॒వత్యన్వే॑తి॒ పంథాం᳚ . పు॒ష్టి॒పతీ॑ పశు॒పా వాజ॑బస్త్యౌ .. 3. 1. 2. 9..

22 ఇ॒మాని॑ హ॒వ్యా ప్రయ॑తా జుషా॒ణా . సు॒గైర్నో॒ యానై॒రుప॑యాతాం య॒జ్ఞం .
 క్షు॒ద్రాన్ప॒శూన్ర॑క్షతు రే॒వతీ॑ నః . గావో॑ నో॒ అశ్వా॒ꣳ॒ అన్వే॑తు పూ॒షా .
 అన్న॒ꣳ॒ రక్షం॑తౌ బహు॒ధా విరూ॑పం . వాజꣳ॑ సనుతాం॒ యజ॑మానాయ య॒జ్ఞం .
 తద॒శ్వినా॑వశ్వ॒యుజోప॑యాతాం . శుభం॒ గమి॑ష్ఠౌ సు॒యమే॑భి॒రశ్వైః᳚ . స్వం
 నక్ష॑త్త్రꣳ హ॒విషా॒ యజం॑తౌ . మధ్వా॒ సంపృ॑క్తౌ॒ యజు॑షా॒ సమ॑క్తౌ ..

 3. 1. 2. 10..

23 యౌ దే॒వానాం᳚ భి॒షజౌ॑ హవ్యవా॒హౌ . విశ్వ॑స్య దూ॒తావ॒మృత॑స్య గో॒పౌ .
 తౌ నక్ష॑త్త్రం జుజుషా॒ణోప॑యాతాం . నమో॒ఽశ్విభ్యాం᳚ కృణుమోఽశ్వ॒యుగ్భ్యాం᳚ . అప॑
 పా॒ప్మానం॒ భర॑ణీర్భరంతు . తద్య॒మో రాజా॒ భగ॑వా॒న్॒ విచ॑ష్టాం . లో॒కస్య॒
 రాజా॑ మహ॒తో మ॒హాన్ హి . సు॒గం నః॒ పంథా॒మభ॑యం కృణోతు . యస్మి॒న్నక్ష॑త్త్రే
 య॒మ ఏతి॒ రాజా᳚ . యస్మి॑న్నేనమ॒భ్యషిం॑చంత దే॒వాః . తద॑స్య చి॒త్రꣳ
 హ॒విషా॑ యజామ . అప॑ పా॒ప్మానం॒ భర॑ణీర్భరంతు . ని॒వేశ॑నీ॒ యత్తే॑ దే॒వా
 అద॑ధుః .. 3. 1. 2. 11.. త॒తార॒ మహ్యం॑ ప్రాస॒చీర్యా యాం᳚తు య॒జ్ఞం వాచగ్గ్॑
 స్వ॒స్తి దే॒వా అను॑ యంతి॒ సర్వే॒ వాజ॑బస్త్యౌ॒ సమ॑క్తౌ దే॒వాస్త్రీణి॑ చ .. 2..

24 నవో॑ నవో భవతి॒ జాయ॑మానో॒ యమా॑ది॒త్యా అ॒ꣳ॒శుమా᳚ప్యా॒యయం॑తి .
 యే విరూ॑పే॒ సమ॑నసా సం॒వ్యయం॑తీ . స॒మా॒నం తంతుం॑ పరి తాత॒నాతే᳚ . వి॒భూ
 ప్ర॒భూ అ॑ను॒భూ వి॒శ్వతో॑ హువే . తే నో॒ నక్ష॑త్త్రే॒ హవ॒మాగ॑మేతం . వ॒యం దే॒వీ
 బ్రహ్మ॑ణా సంవిదా॒నాః . సు॒రత్నా॑సో దే॒వవీ॑తిం॒ దధా॑నాః . అ॒హో॒రా॒త్రే హ॒విషా॑
 వ॒ర్ధయం॑తః . అతి॑ పా॒ప్మాన॒మతి॑ముక్త్యా గమేమ . ప్రత్యు॑వదృశ్యాయ॒తీ .. 3. 1. 3. 1..

25 వ్యు॒చ్ఛంతీ॑ దుహి॒తా ది॒వః . అ॒పో మ॒హీ వృ॑ణుతే॒ చక్షు॑షా .
 తమో॒ జ్యోతి॑ష్కృణోతి సూ॒నరీ᳚ . ఉదు॒స్రియాః᳚ సచతే॒ సూర్యః॑ . సచా॑
 ఉ॒ద్యన్నక్ష॑త్త్రమర్చి॒మత్ . తవేదు॑షో॒ వ్యుషి॒ సూర్య॑స్య చ . సం భ॒క్తేన॑
 గమేమహి . తన్నో॒ నక్ష॑త్రమర్చి॒మత్ . భా॒ను॒మత్తేజ॑ ఉ॒చ్చర॑త్ . ఉప॑
 య॒జ్ఞమి॒హాగ॑మత్ .. 3. 1. 3. 2..

26 ప్ర నక్ష॑త్రాయ దే॒వాయ॑ . ఇంద్రా॒యేందుꣳ॑ హవామహే . స నః॑ సవి॒తా
 సు॑వథ్స॒నిం . పు॒ష్టి॒దాం వీ॒రవ॑త్తమం . ఉదు॒ త్యం చి॒త్రం . అది॑తిర్న ఉరుష్యతు
 మ॒హీమూ॒షు మా॒తరం᳚ . ఇ॒దం విష్ణుః॒ ప్ర తద్విష్ణుః॑ . అ॒గ్నిర్మూ॒ర్ధా భువః॑ .
 అను॑ నో॒ఽద్యాను॑మతి॒రన్విద॑నుమతే॒ త్వం . హ॒వ్య॒వాహ॒గ్గ్॒ స్వి॑ష్టం .. 3. 1. 3. 3.. ఆ॒య॒త్య॑గమ॒థ్స్వి॑ష్టం .. 3..

27 అ॒గ్నిర్వా అ॑కామయత . అ॒న్నా॒దో దే॒వానాగ్॑ స్యా॒మితి॑ . స ఏ॒తమ॒గ్నయే॒
 కృత్తి॑కాభ్యః పురో॒డాశ॑మ॒ష్టాక॑పాలం॒ నిర॑వపత్ . తతో॒ వై సో᳚ఽన్నా॒దో
 దే॒వానా॑మభవత్ . అ॒గ్నిర్వై దే॒వానా॑మన్నా॒దః . యథా॑ హ॒ వా అ॒గ్నిర్దే॒వానా॑మన్నా॒దః
 . ఏ॒వꣳ హ॒ వా ఏ॒ష మ॑ను॒ష్యా॑ణాం భవతి . య ఏ॒తేన॑ హ॒విషా॒ యజ॑తే .
 య ఉ॑ చైనదే॒వం వేద॑ . సోఽత్ర॑ జుహోతి . అ॒గ్నయే॒ స్వాహా॒ కృత్తి॑కాభ్యః॒ స్వాహా᳚
 . అం॒బాయై॒ స్వాహా॑ దు॒లాయై॒ స్వాహా᳚ . ని॒త॒త్న్యై స్వాహా॒ఽభ్రయం॑త్యై॒ స్వాహా᳚ .
 మే॒ఘయం॑త్యై॒ స్వాహా॑ వ॒ర్॒షయం॑త్యై॒ స్వాహా᳚ . చు॒పు॒ణీకా॑యై॒ స్వాహేతి॑ ..

 3. 1. 4. 1..

28 ప్ర॒జాప॑తిః ప్ర॒జా అ॑సృజత . తా అ॑స్మాథ్సృ॒ష్టాః పరా॑చీరాయన్న్ . తాసాꣳ॑
 రోహి॒ణీమ॒భ్య॑ధ్యాయత్ . సో॑ఽకామయత . ఉప॒ మా వ॑ర్తేత . సమే॑నయా గచ్ఛే॒యేతి॑ .
 స ఏ॒తం ప్ర॒జాప॑తయే రోహి॒ణ్యై చ॒రుం నిర॑వపత్ . తతో॒ వై సా తము॒పావ॑ర్తత .
 సమే॑నయాఽగచ్ఛత . ఉప॑ హ॒ వా ఏ॑నం ప్రి॒యమావ॑ర్తతే . సం ప్రి॒యేణ॑ గచ్ఛతే
 . య ఏ॒తేన॑ హ॒విషా॒ యజ॑తే . య ఉ॑ చైనదే॒వం వేద॑ . సోఽత్ర॑ జుహోతి .
 ప్ర॒జాప॑తయే॒ స్వాహా॑ రోహి॒ణ్యై స్వాహా᳚ . రోచ॑మానాయై॒ స్వాహా᳚ ప్ర॒జాభ్యః॒ స్వాహేతి॑
 .. 3. 1. 4. 2..

29 సోమో॒ వా అ॑కామయత . ఓష॑ధీనాꣳ రా॒జ్యమ॒భిజ॑యేయ॒మితి॑ . స ఏ॒తꣳ
 సోమా॑య మృగశీ॒ర్॒షాయ॑ శ్యామా॒కం చ॒రుం పయ॑సి॒ నిర॑వపత్ . తతో॒ వై స
 ఓష॑ధీనాꣳ రా॒జ్యమ॒భ్య॑జయత్ . స॒మా॒నానాꣳ॑ హ॒ వై రా॒జ్యమ॒భిజ॑యతి .
 య ఏ॒తేన॑ హ॒విషా॒ యజ॑తే . య ఉ॑ చైనదే॒వం వేద॑ . సోఽత్ర॑ జుహోతి . సోమా॑య॒
 స్వాహా॑ మృగశీ॒ర్॒షాయ॒ స్వాహా᳚ . ఇ॒న్వ॒కాభ్యః॒ స్వాహౌష॑ధీభ్యః॒ స్వాహా᳚ .
 రా॒జ్యాయ॒ స్వాహా॒ఽభిజి॑త్యై॒ స్వాహేతి॑ .. 3. 1. 4. 1..

30 రు॒ద్రో వా అ॑కామయత . ప॒శు॒మాంథ్స్యా॒మితి॑ . స ఏ॒తꣳ రు॒ద్రాయా॒ర్ద్రాయై॒
 ప్రైయ్యం॑గవం చ॒రుం పయ॑సి॒ నిర॑వపత్ . తతో॒ వై స ప॑శు॒మాన॑భవత్ .
 ప॒శు॒మాన్ హ॒ వై భ॑వతి . య ఏ॒తేన॑ హ॒విషా॒ యజ॑తే . య ఉ॑ చైనదే॒వం
 వేద॑ . సోఽత్ర॑ జుహోతి . రు॒ద్రాయ॒ స్వాహా॒ఽఽర్ద్రాయై॒ స్వాహా᳚ . పిన్వ॑మానాయై॒ స్వాహా॑
 ప॒శుభ్యః॒ స్వాహేతి॑ .. 3. 1. 4. 4..

31 ఋ॒క్షా వా ఇ॒యమ॑లో॒మకా॑ఽఽసీత్ . సాఽకా॑మయత . ఓష॑ధీభి॒ర్వన॒స్పతి॑భిః॒
 ప్రజా॑యే॒యేతి॑ . సైతమది॑త్యై॒ పున॑ర్వసుభ్యాం చ॒రుం నిర॑వపత్ . తతో॒ వా
 ఇ॒యమోష॑ధీభి॒ర్వన॒స్పతి॑భిః॒ ప్రాజా॑యత . ప్రజా॑యతే హ॒ వై ప్ర॒జయా॑
 ప॒శుభిః॑ . య ఏ॒తేన॑ హ॒విషా॒ యజ॑తే . య ఉ॑ చైనదే॒వం వేద॑ . సోఽత్ర॑
 జుహోతి . అది॑త్యై॒ స్వాహా॒ పున॑ర్వసుభ్యాం . స్వాహాఽఽభూ᳚త్యై॒ స్వాహా॒ ప్రజా᳚త్యై॒
 స్వాహేతి॑ .. 3. 1. 4. 5..

32 బృహ॒స్పతి॒ర్వా అ॑కామయత . బ్ర॒హ్మ॒వ॒ర్చ॒సీ స్యా॒మితి॑ . స ఏ॒తం
 బృహ॒స్పత॑యే తి॒ష్యా॑య నైవా॒రం చ॒రుం పయ॑సి॒ నిర॑వపత్ . తతో॒ వై
 స బ్ర॑హ్మవర్చ॒స్య॑భవత్ . బ్ర॒హ్మ॒వ॒ర్చ॒సీ హ॒ వై భ॑వతి . య ఏ॒తేన॑
 హ॒విషా॒ యజ॑తే . య ఉ॑ చైనదే॒వం వేద॑ . సోఽత్ర॑ జుహోతి . బృహ॒స్పత॑యే॒
 స్వాహా॑ తి॒ష్యా॑య॒ స్వహా᳚ . బ్ర॒హ్మ॒వ॒ర్చ॒సాయ॒ స్వాహేతి॑ .. 3. 1. 4. 6..

33 దే॒వా॒సు॒రాః సంయ॑త్తా ఆసన్న్ . తే దే॒వాః స॒ర్పేభ్య॑ ఆశ్రే॒షాభ్య॒ ఆజ్యే॑
 కరం॒భం నిర॑వపన్న్ . తానే॒తాభి॑రే॒వ దే॒వతా॑భి॒రుపా॑నయన్ . ఏ॒తాభి॑ర్హ॒ వై
 దే॒వతా॑భిర్ద్వి॒షంతం॒ భ్రాతృ॑వ్య॒ముప॑నయతి . య ఏ॒తేన॑ హ॒విషా॒ యజ॑తే .
 య ఉ॑ చైనదే॒వం వేద॑ . సోఽత్ర॑ జుహోతి . స॒ర్పేభ్యః॒ స్వాహా᳚ఽఽశ్రే॒షాభ్యః॒
 స్వాహా᳚ . దం॒ద॒శూకే᳚భ్యః॒ స్వాహేతి॑ .. 3. 1. 4. 7..

34 పి॒తరో॒ వా అ॑కామయంత . పి॒తృ॒లో॒క ఋ॑ధ్నుయా॒మేతి॑ . త ఏ॒తం పి॒తృభ్యో॑
 మ॒ఘాభ్యః॑ పురో॒డాశ॒ꣳ॒ షట్క॑పాలం॒ నిర॑వపన్న్ . తతో॒ వై తే పి॑తృలో॒క
 ఆ᳚ర్ధ్నువన్ . పి॒తృ॒లో॒కే హ॒ వా ఋ॑ధ్నోతి . య ఏ॒తేన॑ హ॒విషా॒ యజ॑తే .
 య ఉ॑ చైనదే॒వం వేద॑ . సోఽత్ర॑ జుహోతి . పి॒తృభ్యః॒ స్వాహా॑ మ॒ఘాభ్యః॑ .
 స్వాహా॑ఽన॒ఘాభ్యః॒ స్వాహా॑ఽగ॒దాభ్యః॑ . స్వాహా॑ఽరుంధ॒తీభ్యః॒ స్వాహేతి॑ .. 3. 1. 4. 8..

35 అ॒ర్య॒మా వా అ॑కామయత . ప॒శు॒మాంథ్స్యా॒మితి॑ . స ఏ॒తమ॑ర్య॒మ్ణే ఫల్గు॑నీభ్యాం
 చ॒రుం నిర॑వపత్ . తతో॒ వై స ప॑శు॒మాన॑భవత్ . ప॒శు॒మాన్ హ॒ వై భ॑వతి .
 య ఏ॒తేన॑ హ॒విషా॒ యజ॑తే . య ఉ॑ చైనదే॒వం వేద॑ . సోఽత్ర॑ జుహోతి . అ॒ర్య॒మ్ణే
 స్వాహా॒ ఫల్గు॑నీభ్యా॒గ్॒ స్వాహా᳚ . ప॒శుభ్యః॒ స్వాహేతి॑ .. 3. 1. 4. 9..

36 భగో॒ వా అ॑కామయత . భ॒గీ శ్రే॒ష్ఠీ దే॒వానాగ్॑ స్యా॒మితి॑ . స ఏ॒తం భగా॑య॒
 ఫల్గు॑నీభ్యాం చ॒రుం నిర॑వపత్ . తతో॒ వై స భ॒గీ శ్రే॒ష్ఠీ దే॒వానా॑మభవత్ .
 భ॒గీ హ॒ వై శ్రే॒ష్ఠీ స॑మా॒నానాం᳚ భవతి . య ఏ॒తేన॑ హ॒విషా॒ యజ॑తే . య
 ఉ॑ చైనదే॒వం వేద॑ . సోఽత్ర॑ జుహోతి . భగా॑య॒ స్వాహా॒ ఫల్గు॑నీభ్యా॒గ్॒ స్వాహా᳚
 . శ్రైష్ఠ్యా॑య॒ స్వాహేతి॑ .. 3. 1. 4. 10..

37 స॒వి॒తా వా అ॑కామయత . శ్రన్మే॑ దే॒వా దధీ॑రన్న్ . స॒వి॒తా స్యా॒మితి॑ .
 స ఏ॒తꣳ స॑వి॒త్రే హస్తా॑య పురో॒డాశం॒ ద్వాద॑శకపాలం॒ నిర॑వపదాశూ॒నాం
 వ్రీ॑హీ॒ణాం . తతో॒ వై తస్మై॒ శ్రద్దే॒వా అద॑ధత . స॒వి॒తాఽభ॑వత్ . శ్రద్ధ॒
 వా అ॑స్మై మను॒ష్యా॑ దధతే . స॒వి॒తా స॑మా॒నానాం᳚ భవతి . య ఏ॒తేన॑ హ॒విషా॒
 యజ॑తే . య ఉ॑ చైనదే॒వం వేద॑ . సోఽత్ర॑ జుహోతి . స॒వి॒త్రే స్వాహా॒ హస్తా॑య .
 స్వాహా॑ దద॒తే స్వాహా॑ పృణ॒తే . స్వాహా᳚ ప్ర॒యచ్ఛ॑తే॒ స్వాహా᳚ ప్రతిగృభ్ణ॒తే
 స్వాహేతి॑ .. 3. 1. 4. 11..

38 త్వష్టా॒ వా అ॑కామయత . చి॒త్రం ప్ర॒జాం విం॑దే॒యేతి॑ . స ఏ॒తం త్వష్ట్రే॑
 చి॒త్రాయై॑ పురో॒డాశ॑మ॒ష్టాక॑పాలం॒ నిర॑వపత్ . తతో॒ వై స చి॒త్రం
 ప్ర॒జామ॑విందత . చి॒త్రꣳ హ॒ వై ప్ర॒జాం విం॑దతే . య ఏ॒తేన॑ హ॒విషా॒
 యజ॑తే . య ఉ॑ చైనదే॒వం వేద॑ . సోఽత్ర॑ జుహోతి . త్వష్ట్రే॒ స్వాహా॑ చి॒త్రాయై॒
 స్వాహా᳚ . చైత్రా॑య॒ స్వాహా᳚ ప్ర॒జాయై॒ స్వాహేతి॑ .. 3. 1. 4. 12..

39 వా॒యుర్వా అ॑కామయత . కా॒మ॒చార॑మే॒షు లో॒కేష్వ॒భిజ॑యేయ॒మితి॑ .
 స ఏ॒తద్వా॒యవే॒ నిష్ట్యా॑యై గృ॒ష్ట్యై దు॒గ్ధం పయో॒ నిర॑వపత్ . తతో॒ వై
 స కా॑మ॒చార॑మే॒షు లో॒కేష్వ॒భ్య॑జయత్ . కా॒మ॒చారꣳ॑ హ॒ వా ఏ॒షు
 లో॒కేష్వ॒భిజ॑యతి . య ఏ॒తేన॑ హ॒విషా॒ యజ॑తే . య ఉ॑ చైనదే॒వం వేద॑
 . సోఽత్ర॑ జుహోతి . వా॒యవే॒ స్వాహా॒ నిష్ట్యా॑యై॒ స్వాహా᳚ . కా॒మ॒చారా॑య॒
 స్వాహా॒ఽభిజి॑త్యై॒ స్వాహేతి॑ .. 3. 1. 4. 13..

40 ఇం॒ద్రా॒గ్నీ వా అ॑కామయేతాం . శ్రైష్ఠ్యం॑ దే॒వానా॑మ॒భిజ॑యే॒వేతి॑ .
 తావే॒తమిం॑ద్రా॒గ్నిభ్యాం॒ విశా॑ఖాభ్యాం పురో॒డాశ॒మేకా॑దశకపాలం॒ నిర॑వపతాం
 . తతో॒ వై తౌ శ్రైష్ఠ్యం॑ దే॒వానా॑మ॒భ్య॑జయతాం . శ్రైష్ఠ్యꣳ॑ హ॒ వై
 స॑మా॒నానా॑మ॒భిజ॑యతి . య ఏ॒తేన॑ హ॒విషా॒ యజ॑తే . య ఉ॑ చైనదే॒వం వేద॑ .
 సోఽత్ర॑ జుహోతి . ఇం॒ద్రా॒గ్నిభ్యా॒గ్॒ స్వాహా॒ విశా॑ఖాభ్యా॒గ్॒ స్వాహా᳚ . శ్రైష్ఠ్యా॑య॒
 స్వాహా॒ఽభిజి॑త్యై॒ స్వాహేతి॑ .. 3. 1. 4. 14..

41 అథై॒తత్పౌ᳚ర్ణమా॒స్యా ఆజ్యం॒ నిర్వ॑పతి . కామో॒ వై పౌ᳚ర్ణమా॒సీ . కామ॒ ఆజ్యం᳚ .
 కామే॑నై॒వ కామ॒ꣳ॒ సమ॑ర్ధయతి . క్షి॒ప్రమే॑న॒ꣳ॒ స కామ॒ ఉప॑నమతి
 . యేన॒ కామే॑న॒ యజ॑తే . సోఽత్ర॑ జుహోతి . పౌ॒ర్ణ॒మా॒స్యై స్వాహా॒ కామా॑య॒
 స్వాహాఽగ॑త్యై॒ స్వాహేతి॑ .. 3. 1. 4. 15..

42 మి॒త్రో వా అ॑కామయత . మి॒త్ర॒ధేయ॑మే॒షు లో॒కేష్వ॒భిజ॑యేయ॒మితి॑ . స ఏ॒తం
 మి॒త్రాయా॑నూరా॒ధేభ్య॑శ్చ॒రుం నిర॑వపత్ . తతో॒ వై స మి॑త్ర॒ధేయ॑మే॒షు
 లో॒కేష్వ॒భ్య॑జయత్ . మి॒త్ర॒ధేయꣳ॑ హ॒ వా ఏ॒షు లో॒కేష్వ॒భిజ॑యతి . య
 ఏ॒తేన॑ హ॒విషా॒ యజ॑తే . య ఉ॑ చైనదే॒వం వేద॑ . సోఽత్ర॑ జుహోతి . మి॒త్రాయ॒
 స్వాహా॑ఽనూరా॒ధేభ్యః॒ స్వాహా᳚ . మి॒త్ర॒ధేయా॑య॒ స్వాహా॒ఽభిజి॑త్యై॒ స్వాహేతి॑ ..

 3. 1. 5. 1..

43 ఇంద్రో॒ వా అ॑కామయత . జ్యైష్ఠ్యం॑ దే॒వానా॑మ॒భిజ॑యేయ॒మితి॑ . స ఏ॒తమింద్రా॑య
 జ్యే॒ష్ఠాయై॑ పురో॒డాశ॒మేకా॑దశకపాలం॒ నిర॑వపన్ మ॒హావ్రీ॑హీణాం . తతో॒ వై స
 జ్యైష్ఠ్యం॑ దే॒వానా॑మ॒భ్య॑జయత్ . జ్యైష్ఠ్యꣳ॑ హ॒ వై స॑మా॒నానా॑మ॒భిజ॑యతి
 . య ఏ॒తేన॑ హ॒విషా॒ యజ॑తే . య ఉ॑ చైనదే॒వం వేద॑ . సోఽత్ర॑ జుహోతి . ఇంద్రా॑య॒
 స్వాహా᳚ జ్యే॒ష్ఠాయై॒ స్వాహా᳚ . జ్యైష్ఠ్యా॑య॒ స్వాహా॒ఽభిజి॑త్యై॒ స్వాహేతి॑ .. 3. 1. 5. 2..

44 ప్ర॒జాప॑తి॒ర్వా అ॑కామయత . మూలం॑ ప్ర॒జాం విం॑దే॒యేతి॑ . స ఏ॒తం ప్ర॒జాప॑తయే॒
 మూలా॑య చ॒రుం నిర॑వపత్ . తతో॒ వై స మూలం॑ ప్ర॒జామ॑విందత . మూలꣳ॑ హ॒
 వై ప్ర॒జాం విం॑దతే . య ఏ॒తేన॑ హ॒విషా॒ యజ॑తే . య ఉ॑ చైనదే॒వం వేద॑ .
 సోఽత్ర॑ జుహోతి . ప్ర॒జాప॑తయే॒ స్వాహా॒ మూలా॑య॒ స్వాహా᳚ . ప్ర॒జాయై॒ స్వాహేతి॑ ..

 3. 1. 5. 3..

45 ఆపో॒ వా అ॑కామయంత . స॒ము॒ద్రం కామ॑మ॒భిజ॑యే॒మేతి॑ . తా
 ఏ॒తమ॒ద్భ్యో॑ఽషా॒ఢాభ్య॑శ్చ॒రుం నిర॑వపన్న్ . తతో॒ వై తాః స॑ము॒ద్రం
 కామ॑మ॒భ్య॑జయన్న్ . స॒ము॒ద్రꣳ హ॒ వై కామ॑మ॒భిజ॑యతి . య ఏ॒తేన॑
 హ॒విషా॒ యజ॑తే . య ఉ॑ చైనదే॒వం వేద॑ . సోఽత్ర॑ జుహోతి . అ॒ద్భ్యః
 స్వాహా॑ఽషా॒ఢాభ్యః॒ స్వాహా᳚ . స॒ము॒ద్రాయ॒ స్వాహా॒ కామా॑య॒ స్వాహా᳚ . అ॒భిజి॑త్యై॒
 స్వాహేతి॑ .. 3. 1. 5. 4..

46 విశ్వే॒ వై దే॒వా అ॑కామయంత . అ॒న॒ప॒జ॒య్యం జ॑యే॒మేతి॑ . త ఏ॒తం విశ్వే᳚భ్యో
 దే॒వేభ్యో॑ఽషా॒ఢాభ్య॑శ్చ॒రుం నిర॑వపన్న్ . తతో॒ వై తే॑ఽనపజ॒య్యమ॑జయన్
 . అ॒న॒ప॒జ॒య్యꣳ హ॒ వై జ॑యతి . య ఏ॒తేన॑ హ॒విషా॒ యజ॑తే . య ఉ॑
 చైనదే॒వం వేద॑ . సోఽత్ర॑ జుహోతి . విశ్వే᳚భ్యో దే॒వేభ్యః॒ స్వాహా॑ఽషా॒ఢాభ్యః॒
 స్వాహా᳚ . అ॒న॒ప॒జ॒య్యాయ॒ స్వాహా॒ జిత్యై॒ స్వాహేతి॑ .. 3. 1. 5. 5..

47 బ్రహ్మ॒ వా అ॑కామయత . బ్ర॒హ్మ॒లో॒కమ॒భి జ॑యేయ॒మితి॑ . తదే॒తం
 బ్రహ్మ॑ణేఽభి॒జితే॑ చ॒రుం నిర॑వపత్ . తతో॒ వై తద్బ్ర॑హ్మలో॒కమ॒భ్య॑జయత్ .
 బ్ర॒హ్మ॒లో॒కꣳ హ॒ వా అ॒భిజ॑యతి . య ఏ॒తేన॑ హ॒విషా॒ యజ॑తే . య ఉ॑
 చైనదే॒వం వేద॑ . సోఽత్ర॑ జుహోతి . బ్రహ్మ॑ణే॒ స్వాహా॑ఽభి॒జితే॒ స్వాహా᳚ .
 బ్ర॒హ్మ॒లో॒కాయ॒ స్వాహా॒ఽభిజి॑త్యై॒ స్వాహేతి॑ .. 3. 1. 5. 6..

48 విష్ణు॒ర్వా అ॑కామయత . పుణ్య॒గ్గ్॒ శ్లోకꣳ॑ శృణ్వీయ . న మా॑ పా॒పీ
 కీ॒ర్తిరాగ॑చ్ఛే॒దితి॑ . స ఏ॒తం విష్ణ॑వే శ్రో॒ణాయై॑ పురో॒డాశం॑ త్రికపా॒లం
 నిర॑వపత్ . తతో॒ వై స పుణ్య॒గ్గ్॒ శ్లోక॑మశృణుత . నైనం॑ పా॒పీ కీ॒ర్తిరాగ॑చ్ఛత్
 . పుణ్యꣳ॑ హ॒ వై శ్లోకꣳ॑ శృణుతే . నైనం॑ పా॒పీ కీ॒ర్తిరాగ॑చ్ఛతి . య
 ఏ॒తేన॑ హ॒విషా॒ యజ॑తే . య ఉ॑ చైనదే॒వం వేద॑ . సోఽత్ర॑ జుహోతి . విష్ణ॑వే॒
 స్వాహా᳚ శ్రో॒ణాయై॒ స్వాహా᳚ . శ్లోకా॑య॒ స్వాహా᳚ శ్రు॒తాయ॒ స్వాహేతి॑ .. 3. 1. 5. 7..

49 వస॑వో॒ వా అ॑కామయంత . అగ్రం॑ దే॒వతా॑నాం॒ పరీ॑యా॒మేతి॑ . త ఏ॒తం వసు॑భ్యః॒
 శ్రవి॑ష్ఠాభ్యః పురో॒డాశ॑మ॒ష్టాక॑పాలం॒ నిర॑వపన్న్ . తతో॒ వై తేఽగ్రం॑
 దే॒వతా॑నాం॒ పర్యా॑యన్న్ . అగ్రꣳ॑ హ॒ వై స॑మా॒నానాం॒ పర్యే॑తి . య ఏ॒తేన॑
 హ॒విషా॒ యజ॑తే . య ఉ॑ చైనదే॒వం వేద॑ . సోఽత్ర॑ జుహోతి . వసు॑భ్యః॒ స్వాహా॒
 శ్రవి॑ష్ఠాభ్యః॒ స్వాహా᳚ . అగ్రా॑య॒ స్వాహా॒ పరీ᳚త్యై॒ స్వాహేతి॑ .. 3. 1. 5. 8..

50 ఇంద్రో॒ వా అ॑కామయత . దృ॒ఢోఽశి॑థిలః స్యా॒మితి॑ . స ఏ॒తం వరు॑ణాయ
 శ॒తభి॑షజే భేష॒జేభ్యః॑ పురో॒డాశం॒ దశ॑కపాలం॒ నిర॑వపత్కృ॒ష్ణానాం᳚
 వ్రీహీ॒ణాం . తతో॒ వై స దృ॒ఢోఽశి॑థిలోఽభవత్ . దృ॒ఢో హ॒ వా అశి॑థిలో
 భవతి . య ఏ॒తేన॑ హ॒విషా॒ యజ॑తే . య ఉ॑ చైనదే॒వం వేద॑ . సోఽత్ర॑ జుహోతి .
 వరు॑ణాయ॒ స్వాహా॑ శ॒తభి॑షజే॒ స్వాహా᳚ . భే॒ష॒జేభ్యః॒ స్వాహేతి॑ .. 3. 1. 5. 9..

51 అ॒జో వా ఏక॑పాదకామయత . తే॒జ॒స్వీ బ్ర॑హ్మవర్చ॒సీ స్యా॒మితి॑ . స
 ఏ॒తమ॒జాయైక॑పదే ప్రోష్ఠప॒దేభ్య॑శ్చ॒రుం నిర॑వపత్ . తతో॒ వై స తే॑జ॒స్వీ
 బ్ర॑హ్మవర్చ॒స్య॑భవత్ . తే॒జ॒స్వీ హ॒ వై బ్ర॑హ్మవర్చ॒సీ భ॑వతి . య ఏ॒తేన॑
 హ॒విషా॒ యజ॑తే . య ఉ॑ చైనదే॒వం వేద॑ . సోఽత్ర॑ జుహోతి . అ॒జాయైక॑పదే॒ స్వాహా᳚
 ప్రోష్ఠప॒దేభ్యః॒ స్వాహా᳚ . తేజ॑సే॒ స్వాహా᳚ బ్రహ్మవర్చ॒సాయ॒ స్వాహేతి॑ .. 3. 1. 5. 10..

52 అహి॒ర్వై బు॒ధ్నియో॑ఽకామయత . ఇ॒మాం ప్ర॑తి॒ష్ఠాం విం॑దే॒యేతి॑ . స ఏ॒తమహ॑యే
 బు॒ధ్నియా॑య ప్రోష్ఠప॒దేభ్యః॑ పురో॒డాశం॒ భూమి॑కపాలం॒ నిర॑వపత్ . తతో॒ వై స
 ఇ॒మాం ప్ర॑తి॒ష్ఠామ॑విందత . ఇ॒మాꣳ హ॒ వై ప్ర॑తి॒ష్ఠాం విం॑దతే . య ఏ॒తేన॑
 హ॒విషా॒ యజ॑తే . య ఉ॑ చైనదే॒వం వేద॑ . సోఽత్ర॑ జుహోతి . అహ॑యే బు॒ధ్నియా॑య॒
 స్వాహా᳚ ప్రోష్ఠప॒దేభ్యః॒ స్వాహా᳚ . ప్ర॒తి॒ష్ఠాయై॒ స్వాహేతి॑ .. 3. 1. 5. 11..

53 పూ॒షా వా అ॑కామయత . ప॒శు॒మాంథ్స్యా॒మితి॑ . స ఏ॒తం పూ॒ష్ణే రే॒వత్యై॑
 చ॒రుం నిర॑వపత్ . తతో॒ వై స ప॑శు॒మాన॑భవత్ . ప॒శు॒మాన్ హ॒ వై భ॑వతి .
 య ఏ॒తేన॑ హ॒విషా॒ యజ॑తే . య ఉ॑ చైనదే॒వం వేద॑ . సోఽత్ర॑ జుహోతి . పూ॒ష్ణే
 స్వాహా॑ రే॒వత్యై॒ స్వాహా᳚ . ప॒శుభ్యః॒ స్వాహేతి॑ .. 3. 1. 5. 12..

54 అ॒శ్వినౌ॒ వా అ॑కామయేతాం . శ్రో॒త్ర॒స్వినా॒వబ॑ధిరౌ స్యా॒వేతి॑ .
 తావే॒తమ॒శ్విభ్యా॑మశ్వ॒యుగ్భ్యాం᳚ పురో॒డాశం॑ ద్వికపా॒లం నిర॑వపతాం . తతో॒
 వై తౌ శ్రో᳚త్ర॒స్వినా॒వబ॑ధిరావభవతాం . శ్రో॒త్ర॒స్వీ హ॒ వా అబ॑ధిరో భవతి . య
 ఏ॒తేన॑ హ॒విషా॒ యజ॑తే . య ఉ॑ చైనదే॒వం వేద॑ . సోఽత్ర॑ జుహోతి . అ॒శ్విభ్యా॒గ్॒
 స్వాహా᳚ఽశ్వ॒యుగ్భ్యా॒గ్॒ స్వాహా᳚ . శ్రోత్రా॑య॒ స్వాహా॒ శ్రుత్యై॒ స్వాహేతి॑ .. 3. 1. 5. 13..

55 య॒మో వా అ॑కామయత . పి॒తృ॒ణాꣳ రా॒జ్యమ॒భిజ॑యేయ॒మితి॑ . స ఏ॒తం
 య॒మాయా॑ప॒భర॑ణీభ్యశ్చ॒రుం నిర॑వపత్ . తతో॒ వై స పి॑తృ॒ణాꣳ
 రా॒జ్యమ॒భ్య॑జయత్ . స॒మా॒నానాꣳ॑ హ॒ వై రా॒జ్యమ॒భిజ॑యతి . య
 ఏ॒తేన॑ హ॒విషా॒ యజ॑తే . య ఉ॑ చైనదే॒వం వేద॑ . సోఽత్ర॑ జుహోతి . య॒మాయ॒
 స్వాహా॑ఽప॒భర॑ణీభ్యః॒ స్వాహా᳚ . రా॒జ్యాయ॒ స్వాహా॒ఽభిజి॑త్యై॒ స్వాహేతి॑ .. 3. 1. 5. 14..

56 అథై॒తద॑మావా॒స్యా॑యా॒ ఆజ్యం॒ నిర్వ॑పతి . కామో॒ వా అ॑మావా॒స్యా᳚ . కామ॒
 ఆజ్యం᳚ . కామే॑నై॒వ కామ॒ꣳ॒ సమ॑ర్ధయతి . క్షి॒ప్రమే॑న॒ꣳ॒ స కామ॒
 ఉప॑నమతి . యేన॒ కామే॑న॒ యజ॑తే . సోఽత్ర॑ జుహోతి . అ॒మా॒వా॒స్యా॑యై॒ స్వాహా॒
 కామా॑య॒ స్వాహాఽగ॑త్యై॒ స్వాహేతి॑ .. 3. 1. 5. 15..

57 చం॒ద్రమా॒ వా అ॑కామయత . అ॒హో॒రా॒త్రాన॑ర్ధమా॒సాన్
 మాసా॑నృ॒తూంథ్సం॑వథ్స॒రమా॒ప్త్వా . చం॒ద్రమ॑సః॒ సాయు॑జ్యꣳ
 సలో॒కతా॑మాప్నుయా॒మితి॑ . స ఏ॒తం చం॒ద్రమ॑సే ప్రతీ॒దృశ్యా॑యై
 పురో॒డాశం॒ పంచ॑దశకపాలం॒ నిర॑వపత్ . తతో॒ వై
 సో॑ఽహోరా॒త్రాన॑ర్ధ మా॒సాన్మాసా॑నృ॒తూంథ్సం॑వథ్స॒రమా॒ప్త్వా .
 చం॒ద్రమ॑సః॒ సాయు॑జ్యꣳ సలో॒కతా॑మాప్నోత్ . అ॒హో॒రా॒త్రాన్ హ॒ వా అ॑ర్ధ
 మా॒సాన్మాసా॑నృ॒తూంథ్సం॑వథ్స॒రమా॒ప్త్వా . చం॒ద్రమ॑సః॒ సాయు॑జ్యꣳ
 సలో॒కతా॑మాప్నోతి . య ఏ॒తేన॑ హ॒విషా॒ యజ॑తే . య ఉ॑ చైనదే॒వం
 వేద॑ . సోఽత్ర॑ జుహోతి . చం॒ద్రమ॑సే॒ స్వాహా᳚ ప్రతీ॒దృశ్యా॑యై॒ స్వాహా᳚ .
 అ॒హో॒రా॒త్రేభ్యః॒ స్వాహా᳚ఽర్ధమా॒సేభ్యః॒ స్వాహా᳚ . మాసే᳚భ్యః॒ స్వాహా॒ర్తుభ్యః॒
 స్వాహా᳚ . సం॒వ॒థ్స॒రాయ॒ స్వాహేతి॑ .. 3. 1. 6. 1..

58 అ॒హో॒రా॒త్రే వా అ॑కామయేతాం . అత్య॑హోరా॒త్రే ము॑చ్యేవహి . న నా॑వహోరా॒త్రే
 ఆ᳚ప్నుయాతా॒మితి॑ . తే ఏ॒తమ॑హోరా॒త్రాభ్యాం᳚ చ॒రుం నిర॑వపతాం . ద్వ॒యానాం᳚
 వ్రీహీ॒ణాం . శు॒క్లానాం᳚ చ కృ॒ష్ణానాం᳚ చ . స॒వా॒త్యోర్దు॒గ్ధే . శ్వే॒తాయై॑ చ
 కృ॒ష్ణాయై॑ చ . తతో॒ వై తే అత్య॑హోరా॒త్రే అ॑ముచ్యేతే . నైనే॑ అహోరా॒త్రే ఆ᳚ప్నుతాం .
 అతి॑ హ॒ వా అ॑హోరా॒త్రే ము॑చ్యతే . నైన॑మహోరా॒త్రే ఆ᳚ప్నుతః . య ఏ॒తేన॑ హ॒విషా॒
 యజ॑తే . య ఉ॑ చైనదే॒వం వేద॑ . సోఽత్ర॑ జుహోతి . అహ్నే॒ స్వాహా॒ రాత్రి॑యై॒ స్వాహా᳚
 . అతి॑ముక్త్యై॒ స్వాహేతి॑ .. 3. 1. 6. 2..

59 ఉ॒షా వా అ॑కామయత . ప్రి॒యాఽఽది॒త్యస్య॑ సు॒భగా᳚ స్యా॒మితి॑ . సైతము॒షసే॑
 చ॒రుం నిర॑వపత్ . తతో॒ వై సా ప్రి॒యాఽఽది॒త్యస్య॑ సు॒భగా॑ఽభవత్ . ప్రి॒యో
 హ॒ వై స॑మా॒నానాꣳ॑ సు॒భగో॑ భవతి . య ఏ॒తేన॑ హ॒విషా॒ యజ॑తే . య
 ఉ॑ చైనదే॒వం వేద॑ . సోఽత్ర॑ జుహోతి . ఉ॒షసే॒ స్వాహా॒ వ్యు॑ష్ట్యై॒ స్వాహా᳚ .
 వ్యూ॒షుష్యై॒ స్వాహా᳚ వ్యు॒చ్ఛంత్యై॒ స్వాహా᳚ . వ్యు॑ష్టాయై॒ స్వాహేతి॑ .. 3. 1. 6. 3..

60 అథై॒తస్మై॒ నక్ష॑త్త్రాయ చ॒రుం నిర్వ॑పతి . యథా॒ త్వం దే॒వానా॒మసి॑
 . ఏ॒వమ॒హం మ॑ను॒ష్యా॑ణాం భూయాస॒మితి॑ . యథా॑ హ॒ వా ఏ॒తద్దే॒వానాం᳚ .
 ఏ॒వꣳ హ॒ వా ఏ॒ష మ॑ను॒ష్యా॑ణాం భవతి . య ఏ॒తేన॑ హ॒విషా॒ యజ॑తే .
 య ఉ॑ చైనదే॒వం వేద॑ . సోఽత్ర॑ జుహోతి . నక్ష॑త్త్రాయ॒ స్వాహో॑దేష్య॒తే స్వాహా᳚
 . ఉ॒ద్య॒తే స్వాహోది॑తాయ॒ స్వాహా᳚ . హర॑సే॒ స్వాహా॒ భర॑సే॒ స్వాహా᳚ . భ్రాజ॑సే॒
 స్వాహా॒ తేజ॑సే॒ స్వాహా᳚ . తప॑సే॒ స్వాహా᳚ బ్రహ్మవర్చ॒సాయ॒ స్వాహేతి॑ .. 3. 1. 6. 4..

61 సూఱ్యో॒ వా అ॑కామయత . నక్ష॑త్త్రాణాం ప్రతి॒ష్ఠా స్యా॒మితి॑ . స ఏ॒తꣳ సూర్యా॑య॒
 నక్ష॑త్త్రేభ్యశ్చ॒రుం నిర॑వపత్ . తతో॒ వై స నక్ష॑త్త్రాణాం ప్రతి॒ష్ఠాఽభ॑వత్ .
 ప్ర॒తి॒ష్ఠా హ॒ వై స॑మా॒నానాం᳚ భవతి . య ఏ॒తేన॑ హ॒విషా॒ యజ॑తే . య ఉ॑
 చైనదే॒వం వేద॑ . సోఽత్ర॑ జుహోతి . సూర్యా॑య॒ స్వాహా॒ నక్ష॑త్త్రేభ్యః॒ స్వాహా᳚ .
 ప్ర॒తి॒ష్ఠాయై॒ స్వాహేతి॑ .. 3. 1. 6. 5..

62 అథై॒తమది॑త్యై చ॒రుం నిర్వ॑పతి . ఇ॒యం వా అది॑తిః . అ॒స్యామే॒వ ప్రతి॑తిష్ఠతి
 . సోఽత్ర॑ జుహోతి . అది॑త్యై॒ స్వాహా᳚ ప్రతి॒ష్ఠాయై॒ స్వాహేతి॑ .. 3. 1. 6. 6..

63 అథై॒తం విష్ణ॑వే చ॒రుం నిర్వ॑పతి . య॒జ్ఞో వై విష్ణుః॑ . య॒జ్ఞ
 ఏ॒వాంత॒తః ప్రతి॑తిష్ఠతి . సోఽత్ర॑ జుహోతి . విష్ణ॑వే॒ స్వాహా॑ య॒జ్ఞాయ॒ స్వాహా᳚
 . ప్ర॒తి॒ష్ఠాయై॒ స్వాహేతి॑ .. 3. 1. 6. 7..

 అ॒గ్నిః పంచ॑దశ ప్ర॒జాప॑తిః॒ షోడ॑శ॒ సోమ॒ ఏకా॑దశ రు॒ద్రో
దశ॒ర్క్షైకా॑దశ॒ బృహ॒స్పతి॒ర్దశ॑ దేవాసు॒రా నవ॑ పి॒తర॒
ఏకా॑దశార్య॒మా భగో॒ దశ॑దశ సవి॒తా చతు॑ర్దశ॒ త్వష్టా॑ వా॒యురిం॑ద్రా॒గ్నీ
దశ॑ ద॒శాథై॒తత్పౌ᳚ర్ణమా॒స్యా అ॒ష్టౌ పంచ॑దశ .. మి॒త్ర ఇంద్రః॑
ప్ర॒జాప॑తి॒ర్దశ॑ద॒శాప॒ ఏకా॑దశ॒ విశ్వే॒ బ్రహ్మ॒ దశ॑దశ॒
విష్ణు॒స్త్రయో॑దశ॒ వస॑వ॒ ఇంద్రో॒ఽజోఽహి॒ర్వై బు॒ధ్నియః॑ పూ॒షాఽశ్వినౌ॑
య॒మో దశ॑ద॒శాథై॒తద॑మావా॒స్యా॑యా అ॒ష్టౌ పంచ॑దశ . చం॒ద్రమాః॒
పంచ॑దశాహోరా॒త్రే స॒ప్తద॑శో॒షా ఏకా॑ద॒శాథై॒తస్మై॒ నక్ష॑త్త్రాయ॒
త్రయో॑దశ॒ సూఱ్యో॒ దశాథై॒తమది॑త్యై॒ పంచాథై॒తం విష్ణ॑వే॒ షట్థ్స॒ప్త
. స॒వి॒తాఽఽశూ॒నాం వ్రీ॑హి॒ణామింద్రో॑ మ॒హావ్రీ॑హీణా॒మింద్రః॑ కృ॒ష్ణానాం᳚
వ్రీహీ॒ణామ॑హోరా॒త్రే ద్వ॒యానాం᳚ వ్రీహీ॒ణాం . పి॒తరః॒ షట్క॑పాలꣳ సవి॒తా
ద్వాద॑శకపాలమింద్రా॒గ్నీ ఏకా॑దశకపాల॒మింద్ర॒ ఏకా॑దశకపాల॒మింద్రో॒ దశ॑కపాలం॒
విష్ణు॑స్త్రి కపా॒లమహి॒ర్భూమి॑ కపాలమ॒శ్వినౌ᳚ ద్వికపా॒లం చం॒ద్రమాః॒ పంచ॑దశ
కపాలమ॒గ్నిస్త్వష్టా॒ వస॑వో॒ఽష్టాక॑పాలమ॒న్యత్ర॑ చ॒రుం . రు॒ద్రో᳚ఽర్య॒మా
పూ॒షా ప॑శు॒మాంథ్స్యా॒ꣳ॒ సోమో॑ రు॒ద్రో బృహ॒స్పతిః॒ పయ॑సి వా॒యుః పయః॒
సోమో॑ వా॒యురిం॑ద్రా॒గ్నీ మి॒త్ర ఇంద్ర॒ ఆపో॒ బ్రహ్మ॑ య॒మో॑ఽభిజి॑త్యై॒ త్వష్టా᳚
ప్ర॒జాప॑తిః ప్ర॒జాయై॑ పౌర్ణమా॒స్యా అ॑మావా॒స్యా॑యా॒ ఆగ॑త్యై॒ విశ్వే॒ జిత్యా॑
అ॒శ్వినౌ॒ శ్రుత్యై᳚ .. బ్రహ్మ॒తదే॒తం విష్ణుః॒ స ఏ॒తం వా॒యుః స ఏ॒తదాప॒స్తాః ..

పి॒తరో॒ విశ్వే॒ వస॑వోఽకామయంత॒మేతి॒ త ఏ॒తం నిర॑వపన్ . ఆపో॑ కామయంత॒మేతి॒
తా ఏ॒తన్నిర॑వపన్ . ఇం॒ద్రా॒గ్నీ అ॒శ్వినా॑వకామయేతాం॒ వేతి॒ తావే॒తన్నిర॑వపతాం .
అ॒హో॒రా॒త్రే వా అ॑కామయేతా॒మితి॒ తే ఏ॒తం నిర॑వపతాం . అ॒న్యత్రా॑కామయత॒మితి॒
స ఏ॒తం నిర॑వపత్ . ఇం॒ద్రా॒గ్నీ శ్రైష్ఠ్య॒మింద్రో॒ జ్యైష్ఠ్య॒మింద్రో॑ దృ॒ఢః
. అహిః॒ సూఱ్యోఽది॑త్యై॒ విష్ణ॑వే ప్రతి॒ష్ఠాయై᳚ . సోమో॑ య॒మః స॑మా॒నానాం᳚ .
అ॒గ్నిర్నో॑రీరిషన్న॒న్యత్ర॑ రీరిషః . హవిషా॑ విదుషో॒ య ఉ॑ చైనదే॒వం వేద॒
య॑జతే చినుతే॒ య ఉ॑ చైనమే॒వం వేద॑ ..

 అ॒గ్నిర్న॑ ఋ॒ధ్యాస్మ॒ నవో॑ నవో॒ఽగ్నిర్మి॒త్రశ్చం॒ద్రమాః॒ షట్ ..

 అ॒గ్నిర్న॒స్తన్నో॑ వా॒యురహి॑ర్బు॒ధ్నియ॑ ఋ॒క్షా వా ఇ॒యమథై॒తత్పౌ᳚ర్ణమా॒స్యా
అ॒జో వా ఏక॑పా॒థ్సూర్య॒స్త్రిష॑ష్టిః ..

 అ॒గ్నిర్నః॑ పాతు ప్రతి॒ష్ఠాయై॒ స్వాహేతి॑ ..

తృతీయాష్టకే ద్వితీయః ప్రపాఠకః 2 

1 తృ॒తీయ॑స్యామి॒తో ది॒వి సోమ॑ ఆసీత్ . తం గా॑య॒త్ర్యాఽహ॑రత్ . తస్య॑
   ప॒ర్ణమ॑చ్ఛిద్యత . తత్ప॒ర్ణో॑ఽభవత్ . తత్ప॒ర్ణస్య॑ పర్ణ॒త్వం . బ్రహ్మ॒ వై
   ప॒ర్ణః . యత్ప॑ర్ణశా॒ఖయా॑ వ॒థ్సాన॑పాక॒రోతి॑ . బ్రహ్మ॑ణై॒వైనా॑న॒పాక॑రోతి
   . గా॒య॒త్రో వై ప॒ర్ణః . గా॒య॒త్రాః ప॒శవః॑ .. 3. 2. 1. 1..

2 తస్మా॒త్త్రీణి॑ త్రీణి ప॒ర్ణస్య॑ పలా॒శాని॑ . త్రి॒పదా॑ గాయ॒త్రీ .
   యత్ప॑ర్ణశా॒ఖయా॒ గాః ప్రా॒ర్పయ॑తి . స్వయై॒వైనా॑ దే॒వత॑యా॒ ప్రార్ప॑యతి
   . యం కా॒మయే॑తాప॒శుః స్యా॒దితి॑ . అ॒ప॒ర్ణాం తస్మై॒ శుష్కా᳚గ్రా॒మాహ॑రేత్ .
   అ॒ప॒శురే॒వ భ॑వతి . యం కా॒మయే॑త పశు॒మాంథ్స్యా॒దితి॑ . బ॒హు॒ప॒ర్ణాం
   తస్మై॑ బహుశా॒ఖామాహ॑రేత్ . ప॒శు॒మంత॑మే॒వైనం॑ కరోతి .. 3. 2. 1. 2..

3 యత్ప్రాచీ॑మా॒హరే᳚త్ . దే॒వ॒లో॒కమ॒భిజ॑యేత్ . యదుదీ॑చీం మనుష్యలో॒కం .
   ప్రాచీ॒ముదీ॑చీ॒మాహ॑రతి . ఉభయో᳚ర్లో॒కయో॑ర॒భిజి॑త్యై . ఇ॒షే త్వో॒ర్జే
   త్వేత్యా॑హ . ఇష॑మే॒వోర్జం॒ యజ॑మానే దధాతి . వా॒యవః॒ స్థేత్యా॑హ . వా॒యుర్వా
   అం॒తరి॑క్ష॒స్యాధ్య॑క్షాః . అం॒త॒రి॒క్ష॒దే॒వ॒త్యాః᳚ ఖలు॒ వై ప॒శవః॑
   .. 3. 2. 1. 3..

4 వా॒యవ॑ ఏ॒వైనా॒న్పరి॑దదాతి . ప్ర వా ఏ॑నానే॒తదాక॑రోతి . యదాహ॑ . వా॒యవః॒
   స్థేత్యు॑పా॒యవః॒ స్థేత్యా॑హ . యజ॑మానాయై॒వ ప॒శూనుప॑హ్వయతే . దే॒వో వః॑
   సవి॒తా ప్రార్ప॑య॒త్విత్యా॑హ॒ ప్రసూ᳚త్యై . శ్రేష్ఠ॑తమాయ॒ కర్మ॑ణ॒ ఇత్యా॑హ
   . య॒జ్ఞో హి శ్రేష్ఠ॑తమం॒ కర్మ॑ . తస్మా॑దే॒వమా॑హ . ఆప్యా॑యధ్వమఘ్నియా
   దేవభా॒గమిత్యా॑హ .. 3. 2. 1. 4..

5 వ॒థ్సేభ్య॑శ్చ॒ వా ఏ॒తాః పు॒రా మ॑ను॒ష్యే᳚భ్య॒శ్చాప్యా॑యంత . దే॒వేభ్య॑
   ఏ॒వైనా॒ ఇంద్రా॒యాప్యా॑యయతి . ఊర్జ॑స్వతీః॒ పయ॑స్వతీ॒రిత్యా॑హ . ఊర్జ॒ꣳ॒
   హి పయః॑ సం॒భరం॑తి . ప్ర॒జావ॑తీరనమీ॒వా అ॑య॒క్ష్మా ఇత్యా॑హ॒ ప్రజా᳚త్యై .
   మా వః॑ స్తే॒న ఈ॑శత॒ మాఽఘశꣳ॑స॒ ఇత్యా॑హ॒ గుప్త్యై᳚ . రు॒ద్రస్య॑ హే॒తిః
   పరి॑ వో వృణ॒క్త్విత్యా॑హ . రు॒ద్రాదే॒వైనా᳚స్త్రాయతే . ధ్రు॒వా అ॒స్మిన్గోప॑తౌ స్యాత
   బ॒హ్వీరిత్యా॑హ . ధ్రు॒వా ఏ॒వాస్మి॑న్బ॒హ్వీః క॑రోతి .. 3. 2. 1. 5..

6 యజ॑మానస్య ప॒శూన్పా॒హీత్యా॑హ . ప॒శూ॒నాం గో॑పీ॒థాయ॑ . తస్మా᳚థ్సా॒యం
 ప॒శవ॒ ఉప॑స॒మావ॑ర్తంతే . అన॑ధః సాదయతి . గర్భా॑ణాం॒ ధృత్యా॒ అప్ర॑పాదాయ
 . తస్మా॒ద్గర్భాః᳚ ప్ర॒జానా॒మప్ర॑పాదుకాః . ఉ॒పరీ॑వ॒ నిద॑ధాతి . ఉ॒పరీ॑వ॒ హి
 సు॑వ॒ర్గో లో॒కః . సు॒వ॒ర్గస్య॑ లో॒కస్య॒ సమ॑ష్ట్యై .. 3. 2. 1. 6.. ప॒శవః॑
 కరోతి ప॒శవో॑ దేవభా॒గమిత్యా॑హ కరోతి॒ నవ॑ చ .. 1..

7 దే॒వస్య॑ త్వా సవి॒తుః ప్ర॑సవ॒ ఇత్య॑శ్వప॒ర్॒శుమాద॑త్తే॒ ప్రసూ᳚త్యై .
 అ॒శ్వినో᳚ర్బా॒హుభ్యా॒మిత్యా॑హ . అ॒శ్వినౌ॒ హి దే॒వానా॑మధ్వ॒ర్యూ ఆస్తాం᳚ . పూ॒ష్ణో
 హస్తా᳚భ్యా॒మిత్యా॑హ॒ యత్యై᳚ . యో వా ఓష॑ధీః పర్వ॒శో వేద॑ . నైనాః॒ స హి॑నస్తి .
 ప్ర॒జాప॑తి॒ర్వా ఓష॑ధీః పర్వ॒శో వే॑ద . స ఏ॑నా॒ న హి॑నస్తి . అ॒శ్వ॒ప॒ర్శ్వా
 బ॒ర్॒హిరచ్ఛై॑తి . ప్రా॒జా॒ప॒త్యో వా అశ్వః॑ సయోని॒త్వాయ॑ .. 3. 2. 2. 1..

8 ఓష॑ధీనా॒మహిꣳ॑సాయై . య॒జ్ఞస్య॑ ఘో॒షద॒సీత్యా॑హ . యజ॑మాన ఏ॒వ
 ర॒యిం ద॑ధాతి . ప్రత్యు॑ష్ట॒ꣳ॒ రక్షః॒ ప్రత్యు॑ష్టా॒ అరా॑తయ॒ ఇత్యా॑హ .
 రక్ష॑సా॒మప॑హత్యై . ప్రేయమ॑గాద్ధి॒షణా॑ బ॒ర్॒హిరచ్ఛేత్యా॑హ . వి॒ద్యా వై
 ధి॒షణా᳚ . వి॒ద్యయై॒వైన॒దచ్ఛై॑తి . మను॑నా కృ॒తా స్వ॒ధయా॒ విత॒ష్టేత్యా॑హ
 . మా॒న॒వీ హి పర్శుః॑ స్వ॒ధా కృ॑తా .. 3. 2. 2. 2..

9 త ఆవ॑హంతి క॒వయః॑ పు॒రస్తా॒దిత్యా॑హ . శు॒శ్రు॒వాꣳసో॒ వై క॒వయః॑ .
 య॒జ్ఞః పు॒రస్తా᳚త్ . ము॒ఖ॒త ఏ॒వ య॒జ్ఞమార॑భతే . అథో॒ యదే॒తదు॒క్త్వా యతః॒
 కుత॑శ్చా॒హర॑తి . తత్ప్రాచ్యా॑ ఏ॒వ ది॒శో భ॑వతి . దే॒వేభ్యో॒ జుష్ట॑మి॒హ
 బ॒ర్॒హిరా॒సద॒ ఇత్యా॑హ . బ॒ర్॒హిషః॒ సమృ॑ద్ధ్యై . కర్మ॒ణోఽన॑పరాధాయ .
 దే॒వానాం᳚ పరిషూ॒తమ॒సీత్యా॑హ .. 3. 2. 2. 3..

10 యద్వా ఇ॒దం కించ॑ . తద్దే॒వానాం᳚ పరిషూ॒తం . అథో॒ యథా॒ వస్య॑సే
 ప్రతి॒ప్రోచ్యాహే॒దం క॑రిష్యా॒మీతి॑ . ఏ॒వమే॒వ తద॑ధ్వ॒ర్యుర్దే॒వేభ్యః॑
 ప్రతి॒ప్రోచ్య॑ బ॒ర్॒హిర్దా॑తి . ఆ॒త్మనోఽహిꣳ॑సాయై . యావ॑తః స్తం॒బాన్ప॑రిది॒శేత్ .
 యత్తేషా॑ముచ్ఛి॒గ్గ్॒ష్యాత్ . అతి॒ తద్య॒జ్ఞస్య॑ రేచయేత్ . ఏకగ్గ్॑ స్తం॒బం పరి॑దిశేత్
 . తꣳ సర్వం॑ దాయాత్ .. 3. 2. 2. 4..

11 య॒జ్ఞస్యాన॑తిరేకాయ . వ॒ర్॒షవృ॑ద్ధమ॒సీత్యా॑హ . వ॒ర్॒షవృ॑ద్ధా॒ వా
 ఓష॑ధయః . దేవ॑ బర్హి॒రిత్యా॑హ . దే॒వేభ్య॑ ఏ॒వైన॑త్కరోతి . మా త్వా॒ఽన్వఙ్మా
 తి॒ర్యగిత్యా॒హాహిꣳ॑సాయై . పర్వ॑తే రాధ్యాస॒మిత్యా॒హర్ద్ధ్యై᳚ . ఆ॒చ్ఛే॒త్తా తే॒
 మారి॑ష॒మిత్యా॑హ . నాస్యా॒త్మనో॑ మీయతే . య ఏ॒వం వేద॑ .. 3. 2. 2. 5..

12 దేవ॑ బర్హిః శ॒తవ॑ల్శం॒ విరో॒హేత్యా॑హ . ప్ర॒జా వై బ॒ర్॒హిః .
 ప్ర॒జానాం᳚ ప్ర॒జన॑నాయ . స॒హస్ర॑వల్శా॒ వి వ॒యꣳ రు॑హే॒మేత్యా॑హ .
 ఆ॒శిష॑మే॒వైతామాశా᳚స్తే . పృ॒థి॒వ్యాః సం॒పృచః॑ పా॒హీత్యా॑హ॒ ప్రతి॑ష్ఠిత్యై
 . అయుం॑గాఽయుంగాన్ము॒ష్టీన్లు॑నోతి . మి॒థు॒న॒త్వాయ॒ ప్రజా᳚త్యై . సు॒సం॒భృతా᳚
 త్వా॒ సంభ॑రా॒మీత్యా॑హ . బ్రహ్మ॑ణై॒వైన॒థ్సంభ॑రతి .. 3. 2. 2. 6..

13 అది॑త్యై॒ రాస్నా॒ఽసీత్యా॑హ . ఇ॒యం వా అది॑తిః . అ॒స్యా ఏ॒వైన॒ద్రాస్నాం᳚ కరోతి .
 ఇం॒ద్రా॒ణ్యై సం॒నహ॑న॒మిత్యా॑హ . ఇం॒ద్రా॒ణీ వా అగ్రే॑ దే॒వతా॑నా॒ꣳ॒ సమ॑నహ్యత
 . సాఽఽర్ధ్నో᳚త్ . ఋద్ధ్యై॒ సన్న॑హ్యతి . ప్ర॒జా వై బ॒ర్॒హిః . ప్ర॒జానా॒మప॑రావాపాయ
 . తస్మా॒థ్స్నావ॑సంతతాః ప్ర॒జా జా॑యంతే .. 3. 2. 2. 7..

14 పూ॒షా తే᳚ గ్రం॒థిం గ్ర॑థ్నా॒త్విత్యా॑హ . పుష్టి॑మే॒వ యజ॑మానే దధాతి . స
 తే॒ మాఽఽస్థా॒దిత్యా॒హాహిꣳ॑సాయై . ప॒శ్చాత్ప్రాంచ॒ముప॑ గూహతి . ప॒శ్చాద్వై
 ప్రా॒చీన॒ꣳ॒ రేతో॑ ధీయతే . ప॒శ్చాదే॒వాస్మై᳚ ప్రా॒చీన॒ꣳ॒ రేతో॑ దధాతి
 . ఇంద్ర॑స్య త్వా బా॒హుభ్యా॒ముద్య॑చ్ఛ॒ ఇత్యా॑హ . ఇం॒ద్రి॒యమే॒వ యజ॑మానే దధాతి .
 బృహ॒స్పతే᳚ర్మూ॒ర్ధ్నా హ॑రా॒మీత్యా॑హ . బ్రహ్మ॒ వై దే॒వానాం॒ బృహ॒స్పతిః॑ .. 3. 2. 2. 8..

15 బ్రహ్మ॑ణై॒వైన॑ద్ధరతి . ఉ॒ర్వం॑తరి॑క్ష॒మన్వి॒హీత్యా॑హ॒ గత్యై᳚ .
 దే॒వం॒గ॒మమ॒సీత్యా॑హ . దే॒వానే॒వైన॑ద్గమయతి . అన॑ధః సాదయతి . గర్భా॑ణాం॒
 ధృత్యా॒ అప్ర॑పాదాయ . తస్మా॒ద్గర్భాః᳚ ప్ర॒జానా॒మప్ర॑పాదుకాః . ఉ॒పరీ॑వ॒ నిద॑ధాతి
 . ఉ॒పరీ॑వ॒ హి సు॑వ॒ర్గో లో॒కః . సు॒వ॒ర్గస్య॑ లో॒కస్య॒ సమ॑ష్ట్యై .. 3. 2. 2. 9.. స॒యో॒ని॒త్వాయ॑ స్వ॒ధాకృ॑తా॒ఽసీత్యా॑హ దాయా॒ద్వేద॑ భరతి జాయంతే॒
 బృహ॒స్పతిః॒ సమ॑ష్ట్యై .. 2..

16 పూ॒ర్వే॒ద్యురి॒ధ్మాబ॒ర్॒హిః క॑రోతి . య॒జ్ఞమే॒వారభ్య॑ గృహీ॒త్వోప॑వసతి .
 ప్ర॒జాప॑తిర్య॒జ్ఞమ॑సృజత . తస్యో॒ఖే అ॑స్రꣳసేతాం . య॒జ్ఞో వై ప్ర॒జాప॑తిః .
 యథ్సాం᳚న్నాయ్యో॒ఖే భవ॑తః . య॒జ్ఞస్యై॒వ తదు॒ఖే ఉప॑దధా॒త్యప్ర॑స్రꣳసాయ
 . శుంధ॑ధ్వం॒ దైవ్యా॑య॒ కర్మ॑ణే దేవయ॒జ్యాయా॒ ఇత్యా॑హ . దే॒వ॒య॒జ్యాయా॑
 ఏ॒వైనా॑ని శుంధతి . మా॒త॒రిశ్వ॑నో ఘ॒ర్మో॑ఽసీత్యా॑హ .. 3. 2. 3. 1..

17 అం॒తరి॑క్షం॒ వై మా॑త॒రిశ్వ॑నో ఘ॒ర్మః . ఏ॒షాం లో॒కానాం॒ విధృ॑త్యై .
 ద్యౌర॑సి పృథి॒వ్య॑సీత్యా॑హ . ది॒వశ్చ॒ హ్యే॑షా పృ॑థి॒వ్యాశ్చ॒ సంభృ॑తా .
 యదు॒ఖా . తస్మా॑దే॒వమా॑హ . వి॒శ్వధా॑యా అసి పర॒మేణ॒ ధామ్నేత్యా॑హ . వృష్టి॒ర్వై
 వి॒శ్వధా॑యాః . వృష్టి॑మే॒వావ॑రుంధే . దృꣳహ॑స్వ॒ మా హ్వా॒రిత్యా॑హ॒
 ధృత్యై᳚ .. 3. 2. 3. 2..

18 వసూ॑నాం ప॒విత్ర॑మ॒సీత్యా॑హ . ప్రా॒ణా వై వస॑వః . తేషాం॒ వా
 ఏ॒తద్భా॑గ॒ధేయం᳚ . యత్ప॒విత్రం᳚ . తేభ్య॑ ఏ॒వైన॑త్కరోతి . శ॒తధా॑రꣳ
 స॒హస్ర॑ధార॒మిత్యా॑హ . ప్రా॒ణేష్వే॒వాయు॑ర్దధాతి సర్వ॒త్వాయ॑ . త్రి॒వృత్ప॑లాశ
 శా॒ఖాయాం᳚ దర్భ॒మయం॑ భవతి . త్రి॒వృద్వై ప్రా॒ణః . త్రి॒వృత॑మే॒వ ప్రా॒ణం
 మ॑ధ్య॒తో యజ॑మానే దధాతి .. 3. 2. 3. 3..

19 సౌ॒మ్యః ప॒ర్ణః స॑యోని॒త్వాయ॑ . సా॒క్షాత్ప॒విత్రం॑ ద॒ర్భాః .
 ప్రాఖ్సా॒యమధి॒నిద॑ధాతి . తత్ప్రా॑ణాపా॒నయో॑ రూ॒పం . తి॒ర్యక్ప్రా॒తః . తద్దర్శ॑స్య
 రూ॒పం . దా॒ర్॒శ్య2ꣳ హ్యే॑తదహః॑ . అన్నం॒ వై చం॒ద్రమాః᳚ . అన్నం॑ ప్రా॒ణాః .
 ఉ॒భయ॑మే॒వోపై॒త్యజా॑మిత్వాయ .. 3. 2. 3. 4..

20 తస్మా॑ద॒యꣳ స॒ర్వతః॑ పవతే . హు॒తః స్తో॒కో హు॒తో ద్ర॒ప్స ఇత్యా॑హ॒
 ప్రతి॑ష్ఠిత్యై . హ॒విషోఽస్కం॑దాయ . న హి హు॒త2ꣳ స్వాహా॑కృత॒గ్గ్॒
 స్కంద॑తి . ది॒వి నాకో॒ నామా॒గ్నిః . తస్య॑ వి॒ప్రుషో॑ భాగ॒ధేయం᳚ . అ॒గ్నయే॑
 బృహ॒తే నాకా॒యేత్యా॑హ . నాక॑మే॒వాగ్నిం భా॑గ॒ధేయే॑న॒ సమ॑ర్ధయతి . స్వాహా॒
 ద్యావా॑పృథి॒వీభ్యా॒మిత్యా॑హ . ద్యావా॑పృథి॒వ్యోరే॒వైన॒త్ ప్రతి॑ష్ఠాపయతి .. 3. 2. 3. 5..

21 ప॒విత్ర॑వ॒త్యాన॑యతి . అ॒పాం చై॒వౌష॑ధీనాం చ॒ రస॒ꣳ॒ సꣳసృ॑జతి
 . అథో॒ ఓష॑ధీష్వే॒వ ప॒శూన్ప్రతి॑ష్ఠాపయతి . అ॒న్వా॒రభ్య॒ వాచం॑ యచ్ఛతి
 . య॒జ్ఞస్య॒ ధృత్యై᳚ . ధా॒రయ॑న్నాస్తే . ధా॒రయం॑త ఇవ॒ హి దు॒హంతి॑ .
 కామ॑ధుక్ష॒ ఇత్యా॒హా తృ॒తీయ॑స్యై . త్రయ॑ ఇ॒మే లో॒కాః . ఇ॒మానే॒వ లో॒కాన్,
 యజ॑మానో దుహే .. 3. 2. 3. 6..

22 అ॒మూమితి॒ నామ॑ గృహ్ణాతి . భ॒ద్రమే॒వాసాం॒ కర్మా॒విష్క॑రోతి . సా వి॒శ్వాయుః॒
 సా వి॒శ్వవ్య॑చాః॒ సా వి॒శ్వక॒ర్మేత్యా॑హ . ఇ॒యం వై వి॒శ్వాయుః॑ . అం॒తరి॑క్షం
 వి॒శ్వవ్య॑చాః . అ॒సౌ వి॒శ్వక॑ర్మా . ఇ॒మానే॒వైతాభి॑ర్లో॒కాన్, య॑థాపూ॒ర్వం
 దు॑హే . అథో॒ యథా᳚ ప్రదా॒త్రే పుణ్య॑మా॒శాస్తే᳚ . ఏ॒వమే॒వైనా॑ ఏ॒తదుప॑స్తౌతి .
 తస్మా॒త్ప్రాదా॒దిత్యు॒న్నీయ॒ వంద॑మానా ఉపస్తు॒వంతః॑ ప॒శూందు॑హంతి .. 3. 2. 3. 7..

23 బ॒హు దు॒గ్ధీంద్రా॑య దే॒వేభ్యో॑ హ॒విరితి॒ వాచం॒ విసృ॑జతే .
 య॒థా॒దే॒వ॒తమే॒వ ప్రసౌ॑తి . దైవ్య॑స్య చ మాను॒షస్య॑ చ॒ వ్యావృ॑త్త్యై
 . త్రిరా॑హ . త్రిష॑త్యా॒ హి దే॒వాః . అవా॑చం య॒మోఽన॑న్వార॒భ్యోత్త॑రాః .
 అప॑రిమితమే॒వావ॑రుంధే . న దా॑రుపా॒త్రేణ॑ దుహ్యాత్ . అ॒గ్ని॒వద్వై దా॑రుపా॒త్రం .
 యద్దా॑రుపా॒త్రేణ॑ దు॒హ్యాత్ .. 3. 2. 3. 8..

24 యా॒తయా᳚మ్నా హ॒విషా॑ యజేత . అథో॒ ఖల్వా॑హుః . పు॒రో॒డాశ॑ముఖాని॒ వై
 హ॒వీꣳషి॑ . నేత ఇ॑తః పురో॒డాశꣳ॑ హ॒విషో॒ యామో॒ఽస్తీతి॑ . కామ॑మే॒వ
 దా॑రుపా॒త్రేణ॑ దుహ్యాత్ . శూ॒ద్ర ఏ॒వ న దు॑హ్యాత్ . అస॑తో॒ వా ఏ॒ష సంభూ॑తః .
 యచ్ఛూ॒ద్రః . అహ॑విరే॒వ తదిత్యా॑హుః . యచ్ఛూ॒ద్రో దోగ్ధీతి॑ .. 3. 2. 3. 9..

25 అ॒గ్ని॒హో॒త్రమే॒వ న దు॑హ్యాచ్ఛూ॒ద్రః . తద్ధి నోత్పు॒నంతి॑ . య॒దా ఖలు॒ వై
 ప॒విత్ర॑మ॒త్యేతి॑ . అథ॒ తద్ధ॒విరితి॑ . సంపృ॑చ్యధ్వమృతావరీ॒రిత్యా॑హ .
 అ॒పాం చై॒వౌష॑ధీనాం చ॒ రస॒ꣳ॒ సꣳసృ॑జతి . తస్మా॑ద॒పాం చౌష॑ధీనాం
 చ॒ రస॒ముప॑జీవామః . మం॒ద్రా ధన॑స్య సా॒తయ॒ ఇత్యా॑హ . పుష్టి॑మే॒వ యజ॑మానే
 దధాతి . సోమే॑న॒ త్వాఽఽత॑న॒చ్మీంద్రా॑య॒ దధీత్యా॑హ .. 3. 2. 3. 10..

26 సోమ॑మే॒వైన॑త్కరోతి . యో వై సోమం॑ భక్షయి॒త్వా . సం॒వ॒థ్స॒రꣳ సోమం॒ న
 పిబ॑తి . పు॒న॒ర్భక్ష్యో᳚ఽస్య సోమపీ॒థో భ॑వతి . సోమః॒ ఖలు॒ వై సా᳚న్నా॒య్యం .
 య ఏ॒వం వి॒ద్వాంథ్సాం᳚నా॒య్యం పిబ॑తి . అ॒పు॒న॒ర్భక్ష్యో᳚ఽస్య సోమపీ॒థో భ॑వతి
 . న మృ॒న్మయే॒నాపి॑దధ్యాత్ . యన్మృ॒న్మయే॑నాపిద॒ధ్యాత్ . పి॒తృ॒దే॒వ॒త్యగ్గ్॑
 స్యాత్ .. 3. 2. 3. 11..

27 అ॒య॒స్పా॒త్రేణ॑ వా దారుపా॒త్రేణ॒ వాఽపి॑దధాతి . తద్ధి సదే॑వం .
 ఉ॒ద॒న్వద్భ॑వతి . ఆపో॒ వై ర॑క్షో॒ఘ్నీః . రక్ష॑సా॒మప॑హత్యై . అద॑స్తమసి॒
 విష్ణ॑వే॒ త్వేత్యా॑హ . య॒జ్ఞో వై విష్ణుః॑ . య॒జ్ఞాయై॒వైన॒దద॑స్తం కరోతి .
 విష్ణో॑ హ॒వ్యꣳ ర॑క్ష॒స్వేత్యా॑హ॒ గుప్త్యై᳚ . అన॑ధః సాదయతి . గర్భా॑ణాం॒
 ధృత్యా॒ అప్ర॑పాదాయ . తస్మా॒ద్గర్భాః᳚ ప్ర॒జానా॒మప్ర॑పాదుకాః . ఉ॒పరీ॑వ॒ నిద॑ధాతి
 . ఉ॒పరీ॑వ॒ హి సు॑వ॒ర్గో లో॒కః . సు॒వ॒ర్గస్య॑ లో॒కస్య॒ సమ॑ష్ట్యై .. 3. 2. 3. 12.. అ॒సీత్యా॑హ॒ ధృత్యై॒ యజ॑మానే దధా॒త్యజా॑మిత్వాయ స్థాపయతి దుహే దుహంతి
 దు॒హ్యాద్దోగ్ధీతి॒ దధీత్యా॑హ స్యాథ్సాదయతి॒ పఙ్చ॑ చ .. 3..

28 కర్మ॑ణే వాం దే॒వేభ్యః॑ శకేయ॒మిత్యా॑హ॒ శక్త్యై᳚ . య॒జ్ఞస్య॒ వై
 సంత॑తి॒మను॑ ప్ర॒జాః ప॒శవో॒ యజ॑మానస్య॒ సంతా॑యంతే . య॒జ్ఞస్య॒
 విచ్ఛి॑త్తి॒మను॑ ప్ర॒జాః ప॒శవో॒ యజ॑మానస్య॒ విచ్ఛి॑ద్యంతే .
 య॒జ్ఞస్య॒ సంత॑తిరసి య॒జ్ఞస్య॑ త్వా॒ సంత॑త్యై స్తృణామి॒ సంత॑త్యై
 త్వా య॒జ్ఞస్యేత్యాహ॑వ॒నీయా॒థ్సంత॑నోతి . యజ॑మానస్య ప్ర॒జాయై॑ పశూ॒నాꣳ
 సంత॑త్యై . అ॒పః ప్రణ॑యతి . శ్ర॒ద్ధా వా ఆపః॑ . శ్ర॒ద్ధామే॒వారభ్య॑ ప్ర॒ణీయ॒
 ప్రచ॑రతి . అ॒పః ప్రణ॑యతి . య॒జ్ఞో వా ఆపః॑ .. 3. 2. 4. 1..

29 య॒జ్ఞమే॒వారభ్య॑ ప్ర॒ణీయ॒ ప్రచ॑రతి . అ॒పః ప్రణ॑యతి . వజ్రో॒ వా ఆపః॑ .
 వజ్ర॑మే॒వ భ్రాతృ॑వ్యేభ్యః ప్ర॒హృత్య॑ ప్ర॒ణీయ॒ ప్రచ॑రతి . అ॒పః ప్రణ॑యతి .
 ఆపో॒ వై ర॑క్షో॒ఘ్నీః . రక్ష॑సా॒మప॑హత్యై . అ॒పః ప్రణ॑యతి . ఆపో॒ వై దే॒వానాం᳚
 ప్రి॒యం ధామ॑ . దే॒వానా॑మే॒వ ప్రి॒యం ధామ॑ ప్ర॒ణీయ॒ ప్రచ॑రతి .. 3. 2. 4. 2..

30 అ॒పః ప్రణ॑యతి . ఆపో॒ వై సర్వా॑ దే॒వతాః᳚ . దే॒వతా॑ ఏ॒వారభ్య॑ ప్ర॒ణీయ॒
 ప్రచ॑రతి . వేషా॑య॒ త్వేత్యా॑హ . వేషా॑య॒ హ్యే॑నదాద॒త్తే . ప్రత్యు॑ష్ట॒ꣳ॒
 రక్షః॒ ప్రత్యు॑ష్టా॒ అరా॑తయ॒ ఇత్యా॑హ . రక్ష॑సా॒మప॑హత్యై . ధూర॒సీత్యా॑హ .
 ఏ॒ష వై ధుఱ్యో॒ఽగ్నిః . తం యదను॑పస్పృశ్యాతీ॒యాత్ .. 3. 2. 4. 3..

31 అ॒ధ్వ॒ర్యుం చ॒ యజ॑మానం చ॒ ప్రద॑హేత్ . ఉ॒ప॒స్పృశ్యాత్యే॑తి .
 అ॒ధ్వ॒ఱ్యోశ్చ॒ యజ॑మానస్య॒ చాప్ర॑దాహాయ . ధూర్వ॒తం యో᳚ఽస్మాంధూర్వ॑తి॒ తం
 ధూ᳚ర్వ॒యం వ॒యం ధూర్వా॑మ॒ ఇత్యా॑హ . ద్వౌ వావ పురు॑షౌ . యం చై॒వ ధూర్వ॑తి .
 యశ్చై॑నం॒ ధూర్వ॑తి . తావు॒భౌ శు॒చాఽర్ప॑యతి . త్వం దే॒వానా॑మసి॒ సస్ని॑తమం॒
 పప్రి॑తమం॒ జుష్ట॑తమం॒ వహ్ని॑తమం దేవ॒హూత॑మ॒మిత్యా॑హ . య॒థా॒ య॒జురే॒వైతత్
 .. 3. 2. 4. 4..

32 అహ్రు॑తమసి హవి॒ర్ధాన॒మిత్యా॒హానా᳚ర్త్యై . దృꣳహ॑స్వ॒ మా హ్వా॒రిత్యా॑హ॒
 ధృత్యై᳚ . మి॒త్రస్య॑ త్వా॒ చక్షు॑షా॒ ప్రేక్ష॒ ఇత్యా॑హ మిత్ర॒త్వాయ॑
 . మా భేర్మా సంవి॑క్థా॒ మా త్వా॑ హిꣳసిష॒మిత్యా॒హాహిꣳ॑సాయై . యద్వై
 కించ॒ వాతో॒ నాభి॒వాతి॑ . తథ్సర్వం॑ వరుణదేవ॒త్యం᳚ . ఉ॒రువాతా॒యేత్యా॑హ .
 అవా॑రుణమే॒వైన॑త్కరోతి . దే॒వస్య॑ త్వా సవి॒తుః ప్ర॑స॒వ ఇత్యా॑హ॒ ప్రసూ᳚త్యై .
 అ॒శ్వినో᳚ర్బా॒హుభ్యా॒మిత్యా॑హ .. 3. 2. 4. 5..

33 అ॒శ్వినౌ॒ హి దే॒వానా॑మధ్వ॒ర్యూ ఆస్తాం᳚ . పూ॒ష్ణో హస్తా᳚భ్యా॒మిత్యా॑హ॒ యత్యై᳚
 . అ॒గ్నయే॒ జుష్టం॒ నిర్వ॑పా॒మీత్యా॑హ . అ॒గ్నయ॑ ఏ॒వైనాం॒ జుష్టం॒ నిర్వ॑పతి .
 త్రిర్యజు॑షా . త్రయ॑ ఇ॒మే లో॒కాః . ఏ॒షాం లో॒కానా॒మాప్త్యై᳚ . తూ॒ష్ణీం చ॑తు॒ర్థం .
 అప॑రిమితమే॒వావ॑రుంధే . స ఏ॒వమే॒వాను॑ పూ॒ర్వꣳ హ॒వీꣳషి॒ నిర్వ॑పతి ..

 3. 2. 4. 6..

34 ఇ॒దం దే॒వానా॑మి॒దము॑నః స॒హేత్యా॑హ॒ వ్యావృ॑త్త్యై . స్ఫా॒త్యై త్వా॒ నారా᳚త్యా॒
 ఇత్యా॑హ॒ గుప్త్యై᳚ . తమ॑సీవ॒ వా ఏ॒షో᳚ఽన్తశ్చ॑రతి . యః ప॑రీ॒ణహి॑
 . సువ॑ర॒భి విఖ్యే॑షం వైశ్వాన॒రం జ్యోతి॒రిత్యా॑హ . సువ॑రే॒వాభి
 విప॑శ్యతి వైశ్వాన॒రం జ్యోతిః॑ . ద్యావా॑పృథి॒వీ హ॒విషి॑ గృహీ॒త
 ఉద॑వేపేతాం . దృꣳహం॑తాం॒ దుర్యా॒ ద్యావా॑పృథి॒వ్యోరిత్యా॑హ . గృ॒హాణాం॒
 ద్యావా॑పృథి॒వ్యోర్ధృత్యై᳚ . ఉ॒ర్వం॑తరి॑క్ష॒మన్వి॒హీత్యా॑హ॒ గత్యై᳚ .
 అది॑త్యాస్త్వో॒పస్థే॑ సాదయా॒మీత్యా॑హ . ఇ॒యం వా అది॑తిః . అ॒స్యా ఏ॒వైన॑దు॒పస్థే॑
 సాదయతి . అగ్నే॑ హ॒వ్యꣳ ర॑క్ష॒స్వేత్యా॑హ॒ గుప్త్యై᳚ .. 3. 2. 4. 7.. య॒జ్ఞో వా
 ఆపో॒ ధామ॑ ప్ర॒ణీయ॒ ప్రచ॑రత్యతీ॒యాదే॒తద్బా॒హుభ్యా॒మిత్యా॑హ హ॒వీꣳషి॒
 నిర్వ॑పతి॒ గత్యై॑ చ॒త్వారి॑ చ .. 4..

35 ఇంద్రో॑ వృ॒త్రమ॑హన్న్ . సో॑ఽపః . అ॒భ్య॑మ్రియత . తాసాం॒ యన్మేధ్యం॑
 య॒జ్ఞియ॒ꣳ॒ సదే॑వ॒మాసీ᳚త్ . తదపోద॑క్రామత్ . తే ద॒ర్భా అ॑భవన్న్ .
 యద్ద॒ర్భైర॒ప ఉ॑త్పు॒నాతి॑ . యా ఏ॒వ మేధ్యా॑ య॒జ్ఞియాః॒ సదే॑వా॒ ఆపః॑ .
 తాభి॑రే॒వైనా॒ ఉత్పు॑నాతి . ద్వాభ్యా॒ముత్పు॑నాతి .. 3. 2. 5. 1..

36 ద్వి॒పాద్యజ॑మానః॒ ప్రతి॑ష్ఠిత్యై . దే॒వో వః॑ సవి॒తోత్పు॑నా॒త్విత్యా॑హ .
 స॒వి॒తృప్ర॑సూత ఏ॒వైనా॒ ఉత్పు॑నాతి . అచ్ఛి॑ద్రేణ ప॒విత్రే॒ణేత్యా॑హ . అ॒సౌ
 వా ఆ॑ది॒త్యోఽచ్ఛి॑ద్రం ప॒విత్రం᳚ . తేనై॒వైనా॒ ఉత్పు॑నాతి . వసోః॒ సూర్య॑స్య
 ర॒శ్మిభి॒రిత్యా॑హ . ప్రా॒ణా వా ఆపః॑ . ప్రా॒ణా వస॑వః . ప్రా॒ణా ర॒శ్మయః॑ .. 3. 2. 5. 2..

37 ప్రా॒ణైరే॒వ ప్రా॒ణాంథ్సంపృ॑ణక్తి . సా॒వి॒త్రి॒యర్చా . స॒వి॒తృప్ర॑సూతం
 మే॒ కర్మా॑స॒దితి॑ . స॒వి॒తృప్ర॑సూతమే॒వాస్య॒ కర్మ॑ భవతి . ప॒చ్ఛో
 గా॑యత్రి॒యా త్రి॑ష్షమృద్ధ॒త్వాయ॑ . ఆపో॑ దేవీరగ్రేపువో అగ్రే గువ॒ ఇత్యా॑హ .
 రూ॒పమే॒వాసా॑మే॒తన్మ॑హి॒మానం॒ వ్యాచ॑ష్టే . అగ్ర॑ ఇ॒మం య॒జ్ఞం న॑య॒తాగ్రే॑
 య॒జ్ఞప॑తి॒మిత్యా॑హ . అగ్ర॑ ఏ॒వ య॒జ్ఞం న॑యంతి . అగ్రే॑ య॒జ్ఞప॑తిం .. 3. 2. 5. 3..

38 యు॒ష్మానింద్రో॑ఽవృణీత వృత్ర॒తూర్యే॑ యూ॒యమింద్ర॑మవృణీధ్వం వృత్ర॒తూర్య॒
 ఇత్యా॑హ . వృ॒త్రꣳ హ॑ హని॒ష్యన్నింద్ర॒ ఆపో॑ వవ్రే . ఆపో॒ హేంద్రం॑ వవ్రిరే
 . సం॒జ్ఞామే॒వాసా॑మే॒తథ్సామా॑నం॒ వ్యాచ॑ష్టే . ప్రోక్షి॑తాః॒ స్థేత్యా॑హ .
 తేనాపః॒ ప్రోక్షి॑తాః . అ॒గ్నయే॑ వో॒ జుష్టం॒ ప్రోక్షా᳚మ్య॒గ్నీషోమా᳚భ్యా॒మిత్యా॑హ .
 య॒థా॒దే॒వ॒తమే॒వైనా॒న్ప్రోక్ష॑తి . త్రిః ప్రోక్ష॑తి . త్ర్యా॑వృ॒ద్ధి య॒జ్ఞః ..

 3. 2. 5. 4..

39 అథో॒ రక్ష॑సా॒మప॑హత్యై . శుంధ॑ధ్వం॒ దైవ్యా॑య॒ కర్మ॑ణే దేవయ॒జ్యాయా॒
 ఇత్యా॑హ . దే॒వ॒య॒జ్యాయా॑ ఏ॒వైనా॑ని శుంధతి . త్రిః ప్రోక్ష॑తి . త్ర్యా॑వృ॒ద్ధి
 య॒జ్ఞః . అథో॑ మేధ్య॒త్వాయ॑ . అవ॑ధూత॒ꣳ॒ రక్షోఽవ॑ధూతా॒ అరా॑తయ॒ ఇత్యా॑హ
 . రక్ష॑సా॒మప॑హత్యై . అది॑త్యా॒స్త్వగ॒సీత్యా॑హ . ఇ॒యం వా అది॑తిః .. 3. 2. 5. 5..

40 అ॒స్యా ఏ॒వైన॒త్త్వచం॑ కరోతి . ప్రతి॑ త్వా పృథి॒వీ వే॒త్త్విత్యా॑హ॒ ప్రతి॑ష్ఠిత్యై
 . పు॒రస్తా᳚త్ప్రతీ॒చీన॑ గ్రీవ॒ముత్త॑రలో॒మోప॑ స్తృణాతి మేధ్య॒త్వాయ॑ .
 తస్మా᳚త్పు॒రస్తా᳚త్ప్ర॒త్యంచః॑ ప॒శవో॒ మేధ॒ముప॑తిష్ఠంతే . తస్మా᳚త్ప్ర॒జా
 మృ॒గం గ్రాహు॑కాః . య॒జ్ఞో దే॒వేభ్యో॒ నిలా॑యత . కృష్ణో॑ రూ॒పం కృ॒త్వా .
 యత్కృ॑ష్ణాజి॒నే హ॒విర॑ధ్యవ॒హంతి॑ . య॒జ్ఞాదే॒వ తద్య॒జ్ఞం ప్రయుం॑క్తే .
 హ॒విషోఽస్కం॑దాయ .. 3. 2. 5. 6..

41 అ॒ధి॒షవ॑ణమసి వానస్ప॒త్యమిత్యా॑హ . అ॒ధి॒షవ॑ణమే॒వైన॑త్కరోతి . ప్రతి॒
 త్వాఽది॑త్యా॒స్త్వగ్వే॒త్విత్యా॑హ సయ॒త్వాయ॑ . అ॒గ్నేస్త॒నూర॒సీత్యా॑హ . అ॒గ్నేర్వా
 ఏ॒షా త॒నూః . యదోష॑ధయః . వా॒చో వి॒సర్జ॑న॒మిత్యా॑హ . య॒దా హి ప్ర॒జా
 ఓష॑ధీనామ॒శ్నంతి॑ . అథ॒ వాచం॒ విసృ॑జంతే . దే॒వవీ॑తయే త్వా గృహ్ణా॒మీత్యా॑హ
 .. 3. 2. 5. 7..

42 దే॒వతా॑భిరే॒వైన॒థ్సమ॑ర్ధయతి . అద్రి॑రసి వానస్ప॒త్య ఇత్యా॑హ .
 గ్రావా॑ణమే॒వైన॑త్కరోతి . స ఇ॒దం దే॒వేభ్యో॑ హ॒వ్యꣳ సు॒శమి॑ శమి॒ష్వేత్యా॑హ॒
 శాంత్యై᳚ . హవి॑ష్కృ॒దేహీత్యా॑హ . య ఏ॒వ దే॒వానాꣳ॑ హవి॒ష్కృతః॑ . తాన్హ్వ॑యతి
 . త్రిర్హ్వ॑యతి . త్రిష॑త్యా॒ హి దే॒వాః . ఇష॒మా వ॒దోర్జ॒మా వ॒దేత్యా॑హ .. 3. 2. 5. 8..

43 ఇష॑మే॒వోర్జం॒ యజ॑మానే దధాతి . ద్యు॒మద్వ॑దత వ॒యꣳ సం॑ఘా॒తం
 జే॒ష్మేత్యా॑హ॒ భ్రాతృ॑వ్యాభిభూత్యై . మనోః᳚ శ్ర॒ద్ధాదే॑వస్య॒
 యజ॑మానస్యాసుర॒ఘ్నీ వాక్ . య॒జ్ఞా॒యు॒ధేషు॒ ప్రవి॑ష్టాఽఽసీత్ . తేఽసు॑రా॒
 యావం॑తో యజ్ఞాయు॒ధానా॑ము॒ద్వద॑తాము॒పాశృ॑ణ్వన్న్ . తే పరా॑భవన్న్ .
 తస్మా॒థ్స్వానాం॒ మధ్యే॑ఽవ॒సాయ॑ యజేత . యావం॑తోఽస్య॒ భ్రాతృ॑వ్యా
 యజ్ఞాయు॒ధానా॑ము॒ద్వద॑తాముపశృ॒ణ్వంతి॑ . తే పరా॑భవంతి . ఉ॒చ్చైః
 స॒మాహం॑త॒వా ఆ॑హ॒ విజి॑త్యై .. 3. 2. 5. 9..

44 వృం॒క్త ఏ॑షామింద్రి॒యం వీ॒ర్యం᳚ . శ్రేష్ఠ॑ ఏషాం భవతి .
 వ॒ర్॒షవృ॑ద్ధమసి॒ ప్రతి॑ త్వా వ॒ర్॒షవృ॑ద్ధం వే॒త్త్విత్యా॑హ .
 వ॒ర్॒షవృ॑ద్ధా॒ వా ఓష॑ధయః . వ॒ర్॒షవృ॑ద్ధా ఇ॒షీకాః॒ సమృ॑ద్ధ్యై .
 య॒జ్ఞꣳ రక్షా॒గ్॒స్యను॒ప్రావి॑శన్న్ . తాన్య॒స్నా ప॒శుభ్యో॑ ని॒రవా॑దయంత .
 తుషై॒రోష॑ధీభ్యః . పరా॑పూత॒ꣳ॒ రక్షః॒ పరా॑పూతా॒ అరా॑తయ॒ ఇత్యా॑హ .
 రక్ష॑సా॒మప॑హత్యై .. 3. 2. 5. 10..

45 రక్ష॑సాం భా॒గో॑ఽసీత్యా॑హ . తుషై॑రే॒వ రక్షాꣳ॑సి ని॒రవ॑దయతే .
 అ॒ప ఉప॑స్పృశతి మేధ్య॒త్వాయ॑ . వా॒యుర్వో॒ వివి॑న॒క్త్విత్యా॑హ . ప॒విత్రం॒ వై
 వా॒యుః . పు॒నాత్యే॒వైనాన్॑ . అం॒తరి॑క్షాదివ॒ వా ఏ॒తే ప్రస్కం॑దంతి . యే శూర్పా᳚త్
 . దే॒వో వః॑ సవి॒తా హిర॑ణ్యపాణిః॒ ప్రతి॑గృహ్ణా॒త్విత్యా॑హ॒ ప్రతి॑ష్ఠిత్యై .
 హ॒విషోఽస్కం॑దాయ . త్రిష్ఫ॒లీ క॑ర్త॒వా ఆ॑హ . త్ర్యా॑వృ॒ద్ధి య॒జ్ఞః .
 అథో॑ మేధ్య॒త్వాయ॑ .. 3. 2. 5. 11.. ద్వాభ్యా॒ముత్పు॑నాతి ర॒శ్మయో॑ నయం॒త్యగ్రే॑
 య॒జ్ఞప॑తిం య॒జ్ఞోఽది॑తి॒రస్కం॑దాయ గృహ్ణా॒మీత్యా॑హ వ॒దేత్యా॑హ॒ విజి॑త్యా॒
 అప॑హత్యా॒ అస్కం॑దాయ॒ త్రీణి॑ చ .. 5..

46 అవ॑ధూత॒ꣳ॒ రక్షోఽవ॑ధూతా॒ అరా॑తయ॒ ఇత్యా॑హ . రక్ష॑సా॒మప॑హత్యై
 . అది॑త్యా॒స్త్వగ॒సీత్యా॑హ . ఇ॒యం వా అది॑తిః . అ॒స్యా ఏ॒వైన॒త్త్వచం॑ కరోతి .
 ప్రతి॑ త్వా పృథి॒వీ వే॒త్త్విత్యా॑హ॒ ప్రతి॑ష్ఠిత్యై . పు॒రస్తా᳚త్ప్రతీ॒చీన॑
 గ్రీవ॒ముత్త॑ర లో॒మోప॑స్తృణాతి మేధ్య॒త్వాయ॑ . తస్మా᳚త్పు॒రస్తా᳚త్ప్ర॒త్యంచః॑
 ప॒శవో॒ మేధ॒ముప॑తిష్ఠంతే . తస్మా᳚త్ప్ర॒జా మృ॒గం గ్రాహు॑కాః . య॒జ్ఞో దే॒వేభ్యో॒
 నిలా॑యత .. 3. 2. 6. 1..

47 కృష్ణో॑ రూ॒పం కృ॒త్వా . యత్కృ॑ష్ణాజి॒నే హ॒విర॑ధి పి॒నష్టి॑ .
 య॒జ్ఞాదే॒వ తద్య॒జ్ఞం ప్రయుం॑క్తే . హ॒విషోఽస్కం॑దాయ . ద్యావా॑పృథి॒వీ
 స॒హాస్తాం᳚ . తే శ॑మ్యామా॒త్రమేక॒మహ॒ర్వ్యైతాꣳ॑ శమ్యామా॒త్రమేక॒మహః॑ . ది॒వః
 స్కం॑భ॒నిర॑సి॒ ప్రతి॒ త్వాఽది॑త్యా॒స్త్వగ్వే॒త్విత్యా॑హ . ద్యావా॑పృథి॒వ్యోర్వీత్యై᳚
 . ధి॒షణా॑ఽసి పర్వ॒త్యా ప్రతి॑ త్వా ది॒వః స్కం॑భ॒ నిర్వే॒త్విత్త్యా॑హ .
 ద్యావా॑పృథి॒వ్యోర్విధృ॑త్యై .. 3. 2. 6. 2..

48 ధి॒షణా॑ఽసి పార్వతే॒యీ ప్రతి॑ త్వా పర్వ॒తిర్వే॒త్త్విత్యా॑హ .
 ద్యావా॑పృథి॒వ్యోర్ధృత్యై᳚ . దే॒వస్య॑ త్వా సవి॒తుః ప్ర॑స॒వ ఇత్యా॑హ॒
 ప్రసూ᳚త్యై . అ॒శ్వినో᳚ర్బా॒హుభ్యా॒మిత్యా॑హ . అ॒శ్వినౌ॒ హి దే॒వానా॑మధ్వ॒ర్యూ
 ఆస్తాం᳚ . పూ॒ష్ణో హస్తా᳚భ్యా॒మిత్యా॑హ॒ యత్యై᳚ . అధి॑వపా॒మీత్యా॑హ .
 య॒థా॒దే॒వ॒తమే॒వైనా॒నధి॑వపతి . ధా॒న్య॑మసి ధిను॒హి దే॒వానిత్యా॑హ .
 ఏ॒తస్య॒ యజు॑షో వీ॒ర్యే॑ణ .. 3. 2. 6. 3..

49 యావ॒దేకా॑ దే॒వతా॑ కా॒మయ॑తే॒ యావ॒దేకా᳚ . తావ॒దాహు॑తిః ప్రథతే . న హి
 తదస్తి॑ . యత్తావ॑దే॒వ స్యాత్ . యావ॑జ్జు॒హోతి॑ . ప్రా॒ణాయ॑ త్వాఽపా॒నాయ॒త్వేత్యా॑హ
 . ప్రా॒ణానే॒వ యజ॑మానే దధాతి . దీ॒ర్ఘామను॒ ప్రసి॑తి॒మాయు॑షే ధా॒మిత్యా॑హ
 . ఆయు॑రే॒వాస్మిం॑దధాతి . అం॒తరి॑క్షాదివ॒ వా ఏ॒తాని॒ ప్రస్కం॑దంతి . యాని॑
 దృ॒షదః॑ . దే॒వో వః॑ సవి॒తా హిర॑ణ్యపాణిః॒ ప్రతి॑గృహ్ణా॒త్విత్యా॑హ॒
 ప్రతి॑ష్ఠిత్యై . హ॒విషోఽస్కం॑దాయ . అసం॑వపంతీ పిꣳషా॒ణూని॑ కురుతా॒దిత్యా॑హ
 మేధ్య॒త్వాయ॑ .. 3. 2. 6. 4.. నిలా॑యత॒ విధృ॑త్యై వీ॒ర్యే॑ణ స్కందంతి చ॒త్వారి॑
 చ .. 6..

50 ధృష్టి॑రసి॒ బ్రహ్మ॑ య॒చ్ఛేత్యా॑హ॒ ధృత్యై᳚ . అపా᳚గ్నే॒ఽగ్ని మా॒ మాదం॑
 జహి॒ నిష్క్ర॒వ్యాదꣳ॑ సే॒ధా దే॑వ॒యజం॑ వ॒హేత్యా॑హ . య ఏ॒వామాత్క్ర॒వ్యాత్ .
 తమ॑ప॒హత్య॑ . మేధ్యే॒ఽగ్నౌ క॒పాల॒ముప॑దధాతి . నిర్ద॑గ్ధ॒ꣳ॒ రక్షో॒
 నిర్ద॑గ్ధా॒ అరా॑తయ॒ ఇత్యా॑హ . రక్షాగ్॑స్యే॒వ నిర్ద॑హతి . అ॒గ్ని॒వత్యుప॑దధాతి .
 అ॒స్మిన్నే॒వ లో॒కే జ్యోతి॑ర్ధత్తే . అంగా॑ర॒మధి॑ వర్తయతి .. 3. 2. 7. 1..

51 అం॒తరి॑క్ష ఏ॒వ జ్యోతి॑ర్ధత్తే . ఆ॒ది॒త్యమే॒వాముష్మిం॑ ల్లో॒కే జ్యోతి॑ర్ధత్తే .
 జ్యోతి॑ష్మంతోఽస్మా ఇ॒మే లో॒కా భ॑వంతి . య ఏ॒వం వేద॑ . ధ్రు॒వమ॑సి పృథి॒వీం
 దృ॒ꣳ॒హేత్యా॑హ . పృ॒థి॒వీమే॒వైతేన॑ దృꣳహతి . ధ॒ర్త్రమ॑స్యం॒తరి॑క్షం
 దృ॒ꣳ॒హేత్యా॑హ . అం॒తరి॑క్షమే॒వైతేన॑ దృꣳహతి . ధ॒రుణ॑మసి॒ దివం॑
 దృ॒ꣳ॒హేత్యా॑హ . దివ॑మే॒వైతేన॑ దృꣳహతి .. 3. 2. 7. 2..

52 ధర్మా॑ఽసి॒ దిశో॑ దృ॒ꣳ॒హేత్యా॑హ . దిశ॑ ఏ॒వైతేన॑ దృꣳహతి .
 ఇ॒మానే॒వైతైర్లో॒కాందృꣳ॑హతి . దృꣳహం॑తేఽస్మా ఇ॒మే లో॒కాః ప్ర॒జయా॑
 ప॒శుభిః॑ . య ఏ॒వం వేద॑ . త్రీణ్యగ్రే॑ క॒పాలా॒న్యుప॑దధాతి . త్రయ॑ ఇ॒మే లో॒కాః .
 ఏ॒షాం లో॒కానా॒మాప్త్యై᳚ . ఏక॒మగ్రే॑ క॒పాల॒ముప॑దధాతి . ఏకం॒ వా అగ్రే॑ క॒పాలం॒
 పురు॑షస్య సం॒భవ॑తి .. 3. 2. 7. 3..

53 అథ॒ ద్వే . అథ॒ త్రీణి॑ . అథ॑ చ॒త్వారి॑ . అథా॒ష్టౌ . తస్మా॑ద॒ష్టాక॑పాలం॒
 పురు॑షస్య॒ శిరః॑ . యదే॒వం క॒పాలా᳚న్యుప॒దధా॑తి . య॒జ్ఞో వై ప్ర॒జాప॑తిః .
 య॒జ్ఞమే॒వ ప్ర॒జాప॑తి॒ꣳ॒ స2ꣳస్క॑రోతి . ఆ॒త్మాన॑మే॒వ తథ్స2ꣳస్క॑రోతి
 . తꣳ స2ꣳస్కృ॑తమా॒త్మానం᳚ .. 3. 2. 7. 4..

54 అ॒ముష్మిం॑ ల్లో॒కేఽను॒ పరై॑తి . యద॒ష్టావు॑ప॒దధా॑తి . గా॒య॒త్రి॒యా
 తథ్సంమి॑తం . యన్నవ॑ . త్రి॒వృతా॒ తత్ . యద్దశ॑ . వి॒రాజా॒ తత్ . యదేకా॑దశ .
 త్రి॒ష్టుభా॒ తత్ . యద్ద్వాద॑శ .. 3. 2. 7. 5..

55 జగ॑త్యా॒ తత్ . ఛందః॑సంమితాని॒ స ఉ॑ప॒దధ॑త్క॒పాలా॑ని . ఇ॒మాన్
 లో॒కాన॑నుపూ॒ర్వం దిశో॒ విధృ॑త్యై దృꣳహతి . అథాయుః॑ ప్రా॒ణాన్ప్ర॒జాం ప॒శూన్,
 యజ॑మానే దధాతి . స॒జా॒తాన॑స్మా అ॒భితో॑ బహు॒లాన్క॑రోతి . చితః॒ స్థేత్యా॑హ
 . య॒థా॒ య॒జురే॒వైతత్ . భృగూ॑ణా॒మంగి॑రసాం॒ తప॑సా తప్యధ్వ॒మిత్యా॑హ
 . దే॒వతా॑నామే॒వైనా॑ని॒ తప॑సా తపతి . తాని॒ తతః॒ స2ꣳస్థి॑తే . యాని॑
 ఘ॒ర్మే క॒పాలా᳚న్యుపచి॒న్వంతి॑ వే॒ధస॒ ఇతి॒ చతు॑ష్పదయ॒ర్చా విముం॑చతి
 . చతు॑ష్పాదః ప॒శవః॑ . ప॒శుష్వే॒వోపరి॑ష్టా॒త్ప్రతి॑తిష్ఠతి .. 3. 2. 7. 6.. వ॒ర్త॒య॒తి॒ దివ॑మే॒వైతేన॑ దృꣳహతి సం॒భవ॑తి॒ తꣳ
 స2ꣳస్కృ॑తమా॒త్మానం॒ ద్వాద॑శ॒ స2ꣳస్థి॑తే॒ త్రీణి॑ చ .. 7..

56 దే॒వస్య॑ త్వా సవి॒తుః ప్ర॑స॒వ ఇత్యా॑హ॒ ప్రసూ᳚త్యై .
 అ॒శ్వినో᳚ర్బా॒హుభ్యా॒మిత్యా॑హ . అ॒శ్వినౌ॒ హి దే॒వానా॑మధ్వ॒ర్యూ ఆస్తాం᳚ . పూ॒ష్ణో
 హస్తా᳚భ్యా॒మిత్యా॑హ॒ యత్యై᳚ . సం వ॑పా॒మీత్యా॑హ . య॒థా॒దే॒వ॒తమే॒వైనా॑ని॒
 సంవ॑పతి . సమాపో॑ అ॒ద్భిర॑గ్మత॒ సమోష॑ధయో॒ రసే॒నేత్యా॑హ . ఆపో॒ వా
 ఓష॑ధీర్జిన్వంతి . ఓష॑ధయో॒ఽపో జి॑న్వంతి . అ॒న్యా వా ఏ॒తాసా॑మ॒న్యా జి॑న్వంతి ..

 3. 2. 8. 1..

57 తస్మా॑దే॒వమా॑హ . సꣳ రే॒వతీ॒ర్జగ॑తీభి॒ర్మధు॑మతీ॒ర్మధు॑మతీభిః
 సృజ్యధ్వ॒మిత్యా॑హ . ఆపో॒ వై రే॒వతీః᳚ . ప॒శవో॒ జగ॑తీః . ఓష॑ధయో॒
 మధు॑మతీః . ఆప॒ ఓష॑ధీః ప॒శూన్ . తానే॒వాస్మా॑ ఏక॒ధా స॒ꣳ॒సృజ్య॑ .
 మధు॑మతః కరోతి . అ॒ద్భ్యః పరి॒ ప్రజా॑తాః స్థ॒ సమ॒ద్భిః పృ॑చ్యధ్వ॒మితి॑
 ప॒ర్యాప్లా॑వయతి . యథా॒ సువృ॑ష్ట ఇ॒మామ॑ను వి॒సృత్య॑ .. 3. 2. 8. 2..

58 ఆప॒ ఓష॑ధీర్మ॒హయం॑తి . తా॒దృగే॒వ తత్ . జన॑యత్యై త్వా॒ సంయౌ॒మీత్యా॑హ .
 ప్ర॒జా ఏ॒వైతేన॑ దాధార . అ॒గ్నయే᳚ త్వా॒ఽగ్నీషోమా᳚భ్యా॒మిత్యా॑హ॒ వ్యావృ॑త్త్యై
 . మ॒ఖస్య॒ శిరో॒ఽసీత్యా॑హ . య॒జ్ఞో వై మ॒ఖః . తస్యై॒తచ్ఛిరః॑ .
 యత్పు॑రో॒డాశః॑ . తస్మా॑దే॒వమా॑హ .. 3. 2. 8. 3..

59 ఘ॒ర్మో॑సి వి॒శ్వాయు॒రిత్యా॑హ . విశ్వ॑మే॒వాయు॒ర్యజ॑మానే దధాతి . ఉ॒రు
 ప్ర॑థస్వో॒రు తే॑ య॒జ్ఞప॑తిః ప్రథతా॒మిత్యా॑హ . యజ॑మానమే॒వ ప్ర॒జయా॑
 ప॒శుభిః॑ ప్రథయతి . త్వచం॑ గృహ్ణీ॒ష్వేత్యా॑హ . సర్వ॑మే॒వైన॒ꣳ॒ సత॑నుం
 కరోతి . అథా॒ప ఆ॒నీయ॒ పరి॑మార్ష్టి . మా॒ꣳ॒స ఏ॒వ తత్త్వచం॑ దధాతి .
 తస్మా᳚త్త్వ॒చా మా॒ꣳ॒సం ఛ॒న్నం . ఘ॒ర్మో వా ఏ॒షోఽశాం᳚తః .. 3. 2. 8. 4..

60 అ॒ర్ధ॒మా॒సే᳚ఽర్ధమాసే॒ ప్రవృ॑జ్యతే . యత్పు॑రో॒డాశః॑ . స ఈ᳚శ్వ॒రో
 యజ॑మానꣳ శు॒చాఽప్ర॒దహః॑ . పర్య॑గ్ని కరోతి . ప॒శుమే॒వైన॑మకః .
 శాంత్యా॒ అప్ర॑దాహాయ . త్రిః పర్య॑గ్ని కరోతి . త్ర్యా॑వృ॒ద్ధి య॒జ్ఞః . అథో॒
 రక్ష॑సా॒మప॑హత్యై . అం॒తరి॑త॒ꣳ॒ రక్షో॒ఽన్తరి॑తా॒ అరా॑తయ॒ ఇత్యా॑హ ..

 3. 2. 8. 5..

61 రక్ష॑సామం॒తర్హి॑త్యై . పు॒రో॒డాశం॒ వా అధి॑శ్రిత॒ꣳ॒
 రక్షాగ్॑స్యజిఘాꣳసన్న్ . ది॒వి నాకో॒ నామా॒గ్నీ ర॑క్షో॒హా . స
 ఏ॒వాస్మా॒ద్రక్షా॒గ్॒స్యపా॑హన్న్ . దే॒వస్త్వా॑ సవి॒తా శ్ర॑పయ॒త్విత్యా॑హ .
 స॒వి॒తృప్ర॑సూత ఏ॒వైనగ్గ్॑ శ్రపయతి . వర్షి॑ష్ఠే॒ అధి॒నాక॒ ఇత్యా॑హ .
 రక్ష॑సా॒మప॑హత్యై . అ॒గ్నిస్తే॑ త॒నువం॒ మాఽతి॑ ధా॒గిత్యా॒హాన॑తిదాహాయ . అగ్నే॑
 హ॒వ్యꣳ ర॑క్ష॒స్వేత్యా॑హ॒ గుప్త్యై᳚ .. 3. 2. 8. 6..

62 అవి॑దహంత శ్రపయ॒తేతి॒ వాచం॒ విసృ॑జతే . య॒జ్ఞమే॒వ
 హ॒వీగ్ష్య॑భివ్యా॒హృత్య॒ ప్రత॑నుతే . పు॒రో॒రుచ॒మవి॑దాహాయ॒ శృత్యై॑ కరోతి
 . మ॒స్తిష్కో॒ వై పు॑రో॒డాశః॑ . తం యన్నాభి॑వా॒సయే᳚త్ . ఆ॒విర్మ॒స్తిష్కః॑
 స్యాత్ . అ॒భివా॑సయతి . తస్మా॒ద్గుహా॑ మ॒స్తిష్కః॑ . భస్మ॑నా॒ఽభివా॑సయతి .
 తస్మా᳚న్మా॒ꣳ॒సేనాస్థి॑ ఛ॒న్నం .. 3. 2. 8. 7..

63 వే॒దేనా॒భి వా॑సయతి . తస్మా॒త్కేశైః॒ శిర॑శ్ఛ॒న్నం . అఖ॑లతిభావుకో భవతి .
 య ఏ॒వం వేద॑ . ప॒శోర్వై ప్ర॑తి॒మా పు॑రో॒డాశః॑ . స నాయ॒జుష్క॑మభి॒వాస్యః॑
 . వృథే॑వ స్యాత్ . ఈ॒శ్వ॒రా యజ॑మానస్య ప॒శవః॒ ప్రమే॑తోః . సం బ్రహ్మ॑ణా
 పృచ్య॒స్వేత్యా॑హ . ప్రా॒ణా వై బ్రహ్మ॑ .. 3. 2. 8. 8..

64 ప్రా॒ణాః ప॒శవః॑ . ప్రా॒ణైరే॒వ ప॒శూంథ్సం పృ॑ణక్తి . న ప్ర॒మాయు॑కా భవంతి
 . యజ॑మానో॒ వై పు॑రో॒డాశః॑ . ప్ర॒జా ప॒శవః॒ పురీ॑షం . యదే॒వమ॑భి
 వా॒సయ॑తి . యజ॑మానమే॒వ ప్ర॒జయా॑ ప॒శుభిః॒ సమ॑ర్ధయతి . దే॒వా వై
 హ॒విర్భృ॒త్వాఽబ్రు॑వన్న్ . కస్మి॑న్ని॒దం మ్ర॑క్ష్యామహ॒ ఇతి॑ . సో᳚ఽగ్నిర॑బ్రవీత్ ..

 3. 2. 8. 9..

65 మయి॑ త॒నూః సంనిధ॑ధ్వం . అ॒హం వ॒స్తం జ॑నయిష్యామి . యస్మి॑న్ మ్ర॒క్ష్యధ్వ॒
 ఇతి॑ . తే దే॒వా అ॒గ్నౌ త॒నూః సంన్య॑దధత . తస్మా॑దాహుః . అ॒గ్నిః సర్వా॑
 దే॒వతా॒ ఇతి॑ . సోఽఙ్గా॑రేణా॒పః . అ॒భ్య॑పాతయత్ . తత॑ ఏక॒తో॑ఽజాయత . స
 ద్వి॒తీయ॑మ॒భ్య॑పాతయత్ .. 3. 2. 8. 10..

66 తతో᳚ ద్వి॒తో॑ఽజాయత . స తృ॒తీయ॑మ॒భ్య॑పాతయత్ . తత॑స్త్రి॒తో॑ఽజాయత
 . యద॒ద్భ్యోఽజా॑యంత . తదా॒ప్యానా॑మాప్య॒త్వం . యదా॒త్మభ్యోఽజా॑యంత
 . తదా॒త్మ్యానా॑మాత్మ్య॒త్వం . తే దే॒వా ఆ॒ప్యేష్వ॑మృజత . ఆ॒ప్యా అ॑మృజత॒
 సూర్యా᳚భ్యుదితే . సూర్యా᳚భ్యుదితః॒ సూర్యా॑భినిమ్రుక్తే .. 3. 2. 8. 11..

67 సూర్యా॑భినిమ్రుక్తః కున॒ఖిని॑ . కు॒న॒ఖీ శ్యా॒వద॑తి . శ్యా॒వద॑న్నగ్రదిధి॒షౌ
 . అ॒గ్ర॒ది॒ధి॒షుః ప॑రివి॒త్తే . ప॒రి॒వి॒త్తో వీ॑ర॒హణి॑ . వీ॒ర॒హా
 బ్ర॑హ్మ॒హణి॑ . తద్బ్ర॑హ్మ॒హణం॒ నాత్య॑చ్యవత . అం॒త॒ర్వే॒ది నిన॑య॒త్యవ॑రుధ్యై
 . ఉల్ము॑కేనా॒భి గృ॑హ్ణాతి శృత॒త్వాయ॑ . శృ॒తకా॑మా ఇవ॒ హి దే॒వాః .. 3. 2. 8. 12.. అ॒న్యా జి॑న్వంత్యనువి॒సృత్యై॒వమా॒హాశాం᳚త ఆహ॒ గుప్త్యై॑ ఛ॒న్నం బ్రహ్మా᳚బ్రవీద్
 ద్వి॒తీయ॑మ॒భ్య॑పాతయ॒త్ సూర్యా॑భినిమ్రుక్తే దే॒వాః .. 8..

68 దే॒వస్య॑ త్వా సవి॒తుః ప్ర॑స॒వ ఇతి॒ స్ఫ్యమాద॑త్తే॒ ప్రసూ᳚త్యై .
 అ॒శ్వినో᳚ర్బా॒హుభ్యా॒మిత్యా॑హ . అ॒శ్వినౌ॒ హి దే॒వానా॑మధ్వ॒ర్యూ ఆస్తాం᳚ . పూ॒ష్ణో
 హస్తా᳚భ్యా॒మిత్యా॑హ॒ యత్యై᳚ . ఆద॑ద॒ ఇంద్ర॑స్య బా॒హుర॑సి॒ దక్షి॑ణ॒ ఇత్యా॑హ
 . ఇం॒ద్రి॒యమే॒వ యజ॑మానే దధాతి . స॒హస్ర॑భృష్టిః శ॒తతే॑జా॒ ఇత్యా॑హ .
 రూ॒పమే॒వాస్యై॒తన్మ॑హి॒మానం॒ వ్యాచ॑ష్టే . వా॒యుర॑సి తి॒గ్మతే॑జా॒ ఇత్యా॑హ .
 తేజో॒ వై వా॒యుః .. 3. 2. 9. 1..

69 తేజ॑ ఏ॒వాస్మిం॑దధాతి . వి॒షాద్వై నామా॑సు॒ర ఆ॑సీత్ . సో॑ఽబిభేత్ . య॒జ్ఞేన॑
 మా దే॒వా అ॒భిభ॑విష్యం॒తీతి॑ . స పృ॑థి॒వీమ॒భ్య॑వమీత్ . సాఽమే॒ధ్యాఽభ॑వత్
 . అథో॒ యదింద్రో॑ వృ॒త్రమహన్న్॑ . తస్య॒ లోహి॑తం పృథి॒వీమను॒ వ్య॑ధావత్ .
 సాఽమే॒ధ్యాఽభ॑వత్ . పృథి॑వి దేవ యజ॒నీత్యా॑హ .. 3. 2. 9. 2..

70 మేధ్యా॑మే॒వైనాం᳚ దేవ॒యజ॑నీం కరోతి . ఓష॑ధ్యాస్తే॒ మూలం॒ మా
 హిꣳ॑సిష॒మిత్యా॑హ . ఓష॑ధీనా॒మహిꣳ॑సాయై . వ్ర॒జం గ॑చ్ఛ
 గో॒స్థాన॒మిత్యా॑హ . ఛందాꣳ॑సి॒ వై వ్ర॒జో గో॒స్థానః॑ . ఛందాగ్॑స్యే॒వాస్మై᳚
 వ్ర॒జం గో॒స్థానం॑ కరోతి . వర్ష॑తు తే॒ ద్యౌరిత్యా॑హ . వృష్టి॒ర్వై ద్యౌః .
 వృష్టి॑మే॒వావ॑రుంధే . బ॒ధా॒న దే॑వ సవితః పర॒మస్యాం᳚ పరా॒వతీత్యా॑హ ..

 3. 2. 9. 3..

71 ద్వౌ వావ పురు॑షౌ . యం చై॒వ ద్వేష్టి॑ . యశ్చై॑నం॒ ద్వేష్టి॑ . తావు॒భౌ
 బ॑ధ్నాతి పర॒మస్యాం᳚ పరా॒వతి॑ శ॒తేన॒ పాశైః᳚ . యో᳚ఽస్మాంద్వేష్టి॒ యం చ॑
 వ॒యం ద్వి॒ష్మస్తమతో॒ మా మౌ॒గిత్యా॒హాని॑మ్రుక్త్యై . అ॒రరు॒ర్వై నామా॑సు॒ర ఆ॑సీత్
 . స పృ॑థి॒వ్యాముప॑మ్లుప్తోఽశయత్ . తం దే॒వా అప॑హతో॒ఽరరుః॑ పృథి॒వ్యా ఇతి॑
 పృథి॒వ్యా అపా᳚ఘ్నన్న్ . భ్రాతృ॑వ్యో॒ వా అ॒రరుః॑ . అప॑హతో॒ఽరరుః॑ పృథి॒వ్యా
 ఇతి॒ యదాహ॑ .. 3. 2. 9. 4..

72 భ్రాతృ॑వ్యమే॒వ పృ॑థి॒వ్యా అప॑హంతి . తే॑ఽమన్యంత . దివం॒ వా అ॒యమి॒తః
 ప॑తిష్య॒తీతి॑ . తమ॒రరు॑స్తే॒ దివం॒ మా స్కా॒నితి॑ ది॒వః పర్య॑బాధంత
 . భ్రాతృ॑వ్యో॒ వా అ॒రరుః॑ . అ॒రరు॑స్తే॒ దివం॒ మా స్కా॒నితి॒ యదాహ॑ .
 భ్రాతృ॑వ్యమే॒వ ది॒వః పరి॑బాధతే . స్తం॒బ॒య॒జుర్ హ॑రతి . పృ॒థి॒వ్యా ఏ॒వ
 భ్రాతృ॑వ్య॒మప॑హంతి . ద్వి॒తీయꣳ॑ హరతి .. 3. 2. 9. 5..

73 అం॒తరి॑క్షాదే॒వైన॒మప॑హంతి . తృ॒తీయꣳ॑ హరతి . ది॒వ ఏ॒వైన॒మప॑హంతి
 . తూ॒ష్ణీం చ॑తు॒ర్థꣳ హ॑రతి . అప॑రిమితాదే॒వైన॒మప॑హంతి . అసు॑రాణాం॒
 వా ఇ॒యమగ్ర॑ ఆసీత్ . యావ॒దాసీ॑నః పరా॒పశ్య॑తి . తావ॑ద్దే॒వానాం᳚ . తే దే॒వా
 అ॑బ్రువన్ . అస్త్వే॒వ నో॒ స్యామపీతి॑ .. 3. 2. 9. 6..

74 క్య॑న్నో దాస్య॒థేతి॑ . యావ॑థ్స్వ॒యం ప॑రిగృహ్ణీ॒థేతి॑ . తే వస॑వ॒స్త్వేతి॑
 దక్షిణ॒తః పర్య॑గృహ్ణన్న్ . రు॒ద్రాస్త్వేతి॑ ప॒శ్చాత్ . ఆ॒ది॒త్యాస్త్వేత్యు॑త్తర॒తః
 . తే᳚ఽగ్నినా॒ ప్రాంచో॑ఽజయన్న్ . వసు॑భిర్దక్షి॒ణా . రు॒ద్రైః ప్ర॒త్యంచః॑ .
 ఆ॒ది॒త్యైరుదం॑చః . యస్యై॒వం వి॒దుషో॒ వేదిం॑ పరిగృ॒హ్ణంతి॑ .. 3. 2. 9. 7..

75 భవ॑త్యా॒త్మనా᳚ . పరా᳚ఽస్య॒ భ్రాతృ॑వ్యో భవతి . దే॒వస్య॑ సవి॒తుః
 స॒వ ఇత్యా॑హ॒ ప్రసూ᳚త్యై . కర్మ॑ కృణ్వంతి వే॒ధస॒ ఇత్యా॑హ . ఇ॒షి॒తꣳ
 హి కర్మ॑ క్రి॒యతే᳚ . పృ॒థి॒వ్యై మేధ్యం॑ చామే॒ధ్యం చ॒ వ్యుద॑క్రామతాం
 . ప్రా॒చీన॑ముదీ॒చీనం॒ మేధ్యం᳚ . ప్ర॒తీ॒చీనం॑ దక్షి॒ణాఽమే॒ధ్యం .
 ప్రాచీ॒ముదీ॑చీం ప్రవ॒ణాం క॑రోతి . మేధ్యా॑మే॒వైనాం᳚ దేవ॒యజ॑నీం కరోతి .. 3. 2. 9. 8..

76 ప్రాంచౌ॑ వేద్య॒ꣳ॒సావున్న॑యతి . ఆ॒హ॒వ॒నీయ॑స్య॒ పరి॑గృహీత్యై .
 ప్ర॒తిచీ॒ శ్రోణీ᳚ . గార్హ॑పత్యస్య॒ పరి॑గృహీత్యై . అథో॑ మిథున॒త్వాయ॑ .
 ఉద్ధం॑తి . యదే॒వాస్యా॑ అమే॒ధ్యం . తదప॑హంతి . ఉద్ధం॑తి . తస్మా॒దోష॑ధయః॒
 పరా॑భవంతి .. 3. 2. 9. 9..

77 మూలం॑ ఛినత్తి . భ్రాతృ॑వ్యస్యై॒వ మూలం॑ ఛినత్తి . మూలం॒ వా
 అ॑తి॒తిష్ఠ॒ద్రక్షా॒గ్॒స్యనూత్పి॑పతే . యద్ధస్తే॑న ఛిం॒ద్యాత్ . కు॒న॒ఖినీః᳚ ప్ర॒జాః
 స్యుః॑ . స్ఫ్యేన॑ ఛినత్తి . వజ్రో॒ వై స్ఫ్యః . వజ్రే॑ణై॒వ య॒జ్ఞాద్రక్షా॒గ్॒స్యప॑హంతి
 . పి॒తృ॒దే॒వ॒త్యాఽతి॑ఖాతా . ఇయ॑తీం ఖనతి .. 3. 2. 9. 10..

78 ప్ర॒జాప॑తినా యజ్ఞము॒ఖేన॒ సంమి॑తాం . వేది॑ర్దే॒వేభ్యో॒ నిలా॑యత . తాం
 చ॑తురంగు॒లేఽన్వ॑విందన్న్ . తస్మా᳚చ్చతురంగు॒లం ఖేయా᳚ . చ॒తు॒రం॒గు॒లం
 ఖ॑నతి . చ॒తు॒రం॒గు॒లే హ్యోష॑ధయః ప్రతి॒తిష్ఠం॑తి . ఆప్ర॑తి॒ష్ఠాయై॑
 ఖనతి . యజ॑మానమే॒వ ప్ర॑తి॒ష్ఠాం గ॑మయతి . ద॒క్షి॒ణ॒తో వర్షీ॑యసీం కరోతి .
 దే॒వ॒యజ॑నస్యై॒వ రూ॒పమ॑కః .. 3. 2. 9. 11..

79 పురీ॑షవతీం కరోతి . ప్ర॒జా వై ప॒శవః॒ పురీ॑షం . ప్ర॒జయై॒వైనం॑
 ప॒శుభిః॒ పురీ॑షవంతం కరోతి . ఉత్త॑రం పరిగ్రా॒హం పరి॑గృహ్ణాతి . ఏ॒తావ॑తీ॒
 వై పృ॑థి॒వీ . యావ॑తీ॒ వేదిః॑ . తస్యా॑ ఏ॒తావ॑త ఏ॒వ భ్రాతృ॑వ్యం ని॒ర్భజ్య॑
 . ఆ॒త్మన॒ ఉత్త॑రం పరిగ్రా॒హం పరి॑గృహ్ణాతి . ఋ॒తమ॑స్యృత॒ సద॑నమస్యృత॒
 శ్రీర॒సీత్యా॑హ . య॒థా॒య॒జురే॒వైతత్ .. 3. 2. 9. 12..

80 క్రూ॒రమి॑వ॒ వా ఏ॒తత్క॑రోతి . యద్వేదిం॑ క॒రోతి॑ . ధా అ॑సి స్వ॒ధా అ॒సీతి॑
 యోయుప్యతే॒ శాంత్యై᳚ . ఉ॒ర్వీ చాసి॒ వస్వీ॑ చా॒సీత్యా॑హ . ఉ॒ర్వీమే॒వైనాం॒ వస్వీం᳚
 కరోతి . పు॒రా క్రూ॒రస్య॑ వి॒సృపో॑ విరఫ్శి॒న్నిత్యా॑హ మేధ్య॒త్వాయ॑ . ఉ॒దా॒దాయ॑
 పృథి॒వీం జీ॒రదా॑ను॒ర్యామైర॑యంచం॒ద్రమ॑సి స్వ॒ధాభి॒రిత్యా॑హ . యదే॒వాస్యా॑
 అమే॒ధ్యం . తద॑ప॒హత్య॑ . మేధ్యాం᳚ దేవ॒యజ॑నీం కృ॒త్వా .. 3. 2. 9. 13..

81 యద॒దశ్చం॒ద్రమ॑సి॒ మేధ్యం᳚ . తద॒స్యామేర॑యతి . తాం ధీరా॑సో అను॒దృశ్య॑
 యజంత॒ ఇత్యా॒హాను॑ఖ్యాత్యై . ప్రోక్ష॑ణీ॒రాసా॑దయ . ఇ॒ధ్మాబ॒ర్॒హిరుప॑సాదయ
 . స్రు॒వం చ॒ స్రుచ॑శ్చ॒ సంమృ॑ఢ్ఢి . పత్నీ॒ꣳ॒ సంన॑హ్య .
 ఆజ్యే॑నో॒దేహీత్యా॑హానుపూ॒ర్వతా॑యై . ప్రోక్ష॑ణీ॒రాసా॑దయతి . ఆపో॒ వై ర॑క్షో॒ఘ్నీః ..

 3. 2. 9. 14..

82 రక్ష॑సా॒మప॑హత్యై . స్ఫ్యస్య॒ వర్త్మం᳚థ్సాదయతి . య॒జ్ఞస్య॒ సంత॑త్యై
 . ఉ॒వాచ॒ హాసి॑తో దైవ॒లః . ఏ॒తావ॑తీ॒ర్వా అ॒ముష్మిం॑ ల్లో॒క ఆప॑ ఆసన్న్ .
 యావ॑తీః॒ ప్రోక్ష॑ణీ॒రితి॑ . తస్మా᳚ద్బ॒హ్వీరా॒సాద్యాః᳚ . స్ఫ్యము॒దస్యన్న్॑ .
 యం ద్వి॒ష్యాత్తం ధ్యా॑యేత్ . శు॒చైవైన॑మర్పయతి .. 3. 2. 9. 15.. వై వా॒యురా॑హ
 పరా॒వతీత్యా॒హాహ॑ ద్వి॒తీయꣳ॑ హర॒తీతి॑ పరిగృ॒హ్ణంతి॑ దేవ॒యజ॑నీం కరోతి
 భవంతి ఖనత్యకరే॒తత్కృ॒త్వా ర॑క్షో॒ఘ్నీర॑ర్పయతి .. 9..

83 వజ్రో॒ వై స్ఫ్యః . యద॒న్వంచం॑ ధా॒రయే᳚త్ . వజ్రే᳚ఽధ్వ॒ర్యుః, క్ష॑ణ్వీత .
 పు॒రస్తా᳚త్తి॒ర్యంచం॑ ధారయతి . వజ్రో॒ వై స్ఫ్యః . వజ్రే॑ణై॒వ య॒జ్ఞస్య॑
 దక్షిణ॒తో రక్షా॒గ్॒స్యప॑హంతి . అ॒గ్నిభ్యాం॒ ప్రాచ॑శ్చ ప్ర॒తీచ॑శ్చ .
 స్ఫ్యేనోదీ॑చశ్చాధ॒రాచ॑శ్చ . స్ఫ్యేన॒ వా ఏ॒ష వజ్రే॑ణా॒స్యై పా॒ప్మానం॒
 భ్రాతృ॑వ్యమప॒హత్య॑ . ఉ॒త్క॒రేఽధి॒ ప్రవృ॑శ్చతి .. 3. 2. 10. 1..

84 యథో॑ప॒ధాయ॑ వృ॒శ్చంత్యే॒వం . హస్తా॒వవ॑నేనిక్తే . ఆ॒త్మాన॑మే॒వ ప॑వయతే .
 స్ఫ్యం ప్రక్షా॑లయతి మేధ్య॒త్వాయ॑ . అథో॑ పా॒ప్మన॑ ఏ॒వ భ్రాతృ॑వ్యస్య న్యం॒గం
 ఛి॑నత్తి . ఇ॒ధ్మాబ॒ర్॒హిరుప॑సాదయతి॒ యుక్త్యై᳚ . య॒జ్ఞస్య॑ మిథున॒త్వాయ॑
 . అథో॑ పురో॒రుచ॑మే॒వైతాం ద॑ధాతి . ఉత్త॑రస్య॒ కర్మ॒ణోఽను॑ఖ్యాత్యై . న
 పు॒రస్తా᳚త్ప్ర॒త్యగుప॑సాదయేత్ .. 3. 2. 10. 2..

85 యత్పు॒రస్తా᳚త్ప్ర॒త్యగు॑పసా॒దయే᳚త్ . అ॒న్యత్రా॑ఽఽహుతిప॒థాది॒ధ్మం ప్రతి॑పాదయేత్
 . ప్ర॒జా వై బ॒ర్॒హిః . అప॑రాధ్నుయాద్బ॒ర్॒హిషా᳚ ప్ర॒జానాం᳚ ప్ర॒జన॑నం .
 ప॒శ్చాత్ప్రాగుప॑సాదయతి . ఆ॒హు॒తి॒ప॒థేనే॒ధ్మం ప్రతి॑పాదయతి . సం॒ప్ర॒త్యే॑వ
 బ॒ర్॒హిషా᳚ ప్ర॒జానాం᳚ ప్ర॒జన॑న॒ముపై॑తి . దక్షి॑ణమి॒ధ్మం . ఉత్త॑రం బ॒ర్॒హిః
 . ఆ॒త్మా వా ఇ॒ధ్మః . ప్ర॒జా బ॒ర్॒హిః . ప్ర॒జా హ్యా᳚త్మన॒ ఉత్త॑రతరా తీ॒ర్థే . తతో॒
 మేధ॑ముప॒నీయ॑ . య॒థా॒దే॒వ॒తమే॒వైన॒త్ప్రతి॑ష్ఠాపయతి . ప్రతి॑తిష్ఠతి
 ప్ర॒జయా॑ ప॒శుభి॒ర్యజ॑మానః .. 3. 2. 10. 3.. వృ॒శ్చ॒తి॒ సా॒ద॒యే॒ది॒ధ్మః
 పంచ॑ చ .. 10..

 తృ॒తీయ॑స్యాం దే॒వస్యా᳚శ్వప॒ర్॒శుం యో వై పూ᳚ర్వే॒ద్యుః కర్మ॑ణే వా॒మింద్రో॑
వృ॒త్రమ॑హం॒థ్సో॑ఽపోవ॑ధూతం॒ ధృష్టి॑ర్దే॒వస్యేత్యా॑హ॒ సంవ॑పామి దే॒వస్య॒
స్ఫ్యమాద॑దే॒ వజ్రో॒ వై స్ఫ్యో దశ॑ .. 10..

 తృ॒తీయ॑స్యాం య॒జ్ఞస్యాన॑తిరేకాయ ప॒విత్ర॑వత్యధ్వ॒ర్యుం
చా॑ధి॒షవ॑ణమస్యం॒తరి॑క్ష ఏ॒వ రక్ష॑సామం॒తర్హి॑త్యై॒ ద్వౌ వావ పురు॑షౌ॒
యద॒దశ్చం॒ద్రమ॑సి॒ మేధ్యం॒ పఙ్చాశీ॑తిః .. 85..

 తృ॒తీయ॑స్యాం॒ యజ॑మానః ..

తృతీయాష్టకే తృతీయః ప్రపాఠకః 3

1 ప్రత్యు॑ష్ట॒ꣳ॒ రక్షః॒ ప్రత్యు॑ష్టా॒ అరా॑తయ॒ ఇత్యా॑హ . రక్ష॑సా॒మప॑హత్యై
   . అ॒గ్నేర్వ॒స్తేజి॑ష్ఠేన॒ తేజ॑సా॒ నిష్ట॑పా॒మీత్యా॑హ మేధ్య॒త్వాయ॑ . స్రుచః॒
   సంమా᳚ర్ష్టి . స్రు॒వమగ్రే᳚ . పుమాꣳ॑సమే॒వాభ్యః॒ స2ꣳశ్య॑తి మిథున॒త్వాయ॑
   . అథ॑ జు॒హూం . అథో॑ప॒భృతం᳚ . అథ॑ ధ్రు॒వాం . అ॒సౌ వై జు॒హూః .. 3. 3. 1. 1..

2 అం॒తరి॑క్షముప॒భృత్ . పృ॒థి॒వీ ధ్రు॒వా . ఇ॒మే వై లో॒కాః స్రుచః॑ .
   వృష్టిః॑ సం॒మార్జ॑నాని . వృష్టి॒ర్వా ఇ॒మాన్ లో॒కాన॑నుపూ॒ర్వం క॑ల్పయతి . తే
   తతః॑ క్లృ॒ప్తాః సమే॑ధంతే . సమే॑ధంతేఽస్మా ఇ॒మే లో॒కాః ప్ర॒జయా॑ ప॒శుభిః॑
   . య ఏ॒వం వేద॑ . యది॑ కా॒మయే॑త॒ వర్షు॑కః ప॒ర్జన్యః॑ స్యా॒దితి॑ . అ॒గ్ర॒తః
   సంమృ॑జ్యాత్ .. 3. 3. 1. 2..

3 వృష్టి॑మే॒వ నియ॑చ్ఛతి . అ॒వా॒చీనా᳚గ్రా॒ హి వృష్టిః॑ . యది॑
   కా॒మయే॒తావ॑ర్షుకః స్యా॒దితి॑ . మూ॒ల॒తః సంమృ॑జ్యాత్ . వృష్టి॑మే॒వోద్య॑చ్ఛతి
   . తదు॒ వా ఆ॑హుః . అ॒గ్ర॒త ఏ॒వోపరి॑ష్టా॒థ్సంమృ॑జ్యాత్ . మూ॒ల॒తో॑ఽధస్తా᳚త్ .
   తద॑నుపూ॒ర్వం క॑ల్పతే . వర్షు॑కో భవ॒తీతి॑ .. 3. 3. 1. 3..

4 ప్రాచీ॑మభ్యా॒కారం᳚ . అగ్రై॑రంతర॒తః . ఏ॒వమి॑వ॒ హ్యన్న॑మ॒ద్యతే᳚ . అథో॒
   అగ్రా॒ద్వా ఓష॑ధీనా॒మూర్జం॑ ప్ర॒జా ఉప॑జీవంతి . ఊ॒ర్జ ఏ॒వాన్నాద్య॒స్యావ॑రుధ్యై .
   అ॒ధస్తా᳚త్ప్ర॒తీచీం᳚ . దం॒డము॑త్తమ॒తః . మూలే॑న॒ మూలం॒ ప్రతి॑ష్ఠిత్యై .
   తస్మా॑దర॒త్నౌ ప్రాంచ్యు॒పరి॑ష్టా॒ల్లోమా॑ని . ప్ర॒త్యంచ్య॒ధస్తా᳚త్ .. 3. 3. 1. 4..

5 స్రుగ్ఘ్యే॑షా . ప్రా॒ణో వై స్రు॒వః . జు॒హూర్దక్షి॑ణో॒ హస్తః॑ . ఉ॒ప॒భృథ్స॒వ్యః
 . ఆ॒త్మా ధ్రు॒వా . అన్నꣳ॑ సం॒మార్జ॑నాని . ము॒ఖ॒తో వై ప్రా॒ణో॑ఽపా॒నో
 భూ॒త్వా . ఆ॒త్మాన॒మన్నం॑ ప్ర॒విశ్య॑ . బా॒హ్య॒తస్త॒నువꣳ॑ శుభయతి .
 తస్మా᳚థ్స్రు॒వమే॒వాగ్రే॒ సంమా᳚ర్ష్టి . ము॒ఖ॒తో హి ప్రా॒ణో॑ఽపా॒నో భూ॒త్వా .
 ఆ॒త్మాన॒మన్న॑మావి॒శతి॑ . తౌ ప్రా॑ణాపా॒నౌ . అవ్య॑ర్ధుకః ప్రాణాపా॒నాభ్యాం᳚ భవతి .
 య ఏ॒వం వేద॑ .. 3. 3. 1. 5.. జు॒హూర్మృ॑జ్యాద్భవ॒తీతి॑ ప్ర॒త్యఙ్చ్య॒ధస్తా᳚న్మార్ష్టి॒
 పంచ॑ చ .. 1..

6 ది॒వః శిల్ప॒మవ॑తతం . పృ॒థి॒వ్యాః క॒కుభి॑ శ్రి॒తం . తేన॑ వ॒యꣳ
 స॒హస్ర॑వల్శేన . స॒పత్నం॑ నాశయామసి॒ స్వాహేతి॑ స్రుఖ్సం॒మార్జ॑నాన్య॒గ్నౌ
 ప్రహ॑రతి . ఆపో॒ వై ద॒ర్భాః . రూ॒పమే॒వైషా॑మే॒తన్మ॑హి॒మానం॒ వ్యాచ॑ష్టే .
 అ॒ను॒ష్టుభ॒ర్చా . ఆను॑ష్టుభః ప్ర॒జాప॑తిః . ప్రా॒జా॒ప॒త్యో వే॒దః . వే॒దస్యాగ్రగ్గ్॑
 స్రుఖ్సం॒మార్జ॑నాని .. 3. 3. 2. 1..

7 స్వేనై॒వైనా॑ని॒ ఛంద॑సా . స్వయా॑ దే॒వత॑యా॒ సమ॑ర్ధయతి . అథో॒ ఋగ్వావ
 యోషా᳚ . ద॒ర్భో వృషా᳚ . తన్మి॑థు॒నం . మి॒థు॒నమే॒వాస్య॒ తద్య॒జ్ఞే
 క॑రోతి ప్ర॒జన॑నాయ . ప్రజా॑యతే ప్ర॒జయా॑ ప॒శుభి॒ర్యజ॑మానః . తాన్యేకే॒
 వృథై॒వాపా᳚స్యంతి . తత్తథా॒ న కా॒ర్యం᳚ . ఆర॑బ్ధస్య య॒జ్ఞియ॑స్య॒ కర్మ॑ణః॒
 సః వి॑దో॒హః .. 3. 3. 2. 2..

8 యద్యే॑నాని ప॒శవో॑ఽభి॒తిష్ఠే॑యుః . న తత్ప॒శుభ్యః॒ కం .
 అ॒ద్భిర్మా᳚ర్జయి॒త్వోత్క॒రే న్య॑స్యేత్ . యద్వై య॒జ్ఞియ॑స్య॒ కర్మ॑ణో॒ఽన్యత్రాహు॑తీభ్యః
 సం॒తిష్ఠ॑తే . ఉ॒త్క॒రో వావ తస్య॑ ప్రతి॒ష్ఠా . ఏ॒తాꣳ హి తస్మై᳚ ప్రతి॒ష్ఠాం
 దే॒వాః స॒మభ॑రన్ . యద॒ద్భిర్మా॒ర్జయ॑తి . తేన॑ శాం॒తం . యదు॑త్క॒రే న్య॒స్యతి॑
 . ప్ర॒తి॒ష్ఠామే॒వైనా॑ని॒ తద్గ॑మయతి .. 3. 3. 2. 3..

9 ప్రతి॑తిష్ఠతి ప్ర॒జయా॑ ప॒శుభి॒ర్యజ॑మానః . అథో᳚ స్తం॒బస్య॒ వా ఏ॒తద్రూ॒పం .
 యథ్స్రు॑ఖ్సం॒మార్జ॑నాని . స్తం॒బ॒శో వా ఓష॑ధయః . తాసాం᳚ జరత్క॒క్షే ప॒శవో॒
 న ర॑మంతే . అప్రి॑యో॒ హ్యే॑షాం జరత్క॒క్షః . యావ॑దప్రియో హ॒ వై జ॑రత్క॒క్షః
 ప॑శూ॒నాం . తావ॑దప్రియః పశూ॒నాం భ॑వతి . యస్యై॒తాన్య॒న్యత్రా॒గ్నేర్దధ॑తి .
 న॒వ॒దావ్యా॑సు॒ వా ఓష॑ధీషు ప॒శవో॑ రమంతే .. 3. 3. 2. 4..

10 న॒వ॒దా॒వో హ్యే॑షాం ప్రి॒యః . యావ॑త్ప్రియో హ॒ వై న॑వదా॒వః
 ప॑శూ॒నాం . తావ॑త్ప్రియః పశూ॒నాం భ॑వతి . యస్యై॒తాన్య॒గ్నౌ ప్ర॒హరం॑తి .
 తస్మా॑దే॒తాన్య॒గ్నావే॒వ ప్రహ॑రేత్ . య॒త॒రస్మిం᳚థ్సంమృ॒జ్యాత్ . ప॒శూ॒నాం
 ధృత్యై᳚ . యో భూ॒తానా॒మధి॑పతిః . రు॒ద్రస్తం॑తిచ॒రో వృషా᳚ . ప॒శూన॒స్మాకం॒
 మా హిꣳ॑సీః . ఏ॒తద॑స్తు హు॒తం తవ॒ స్వాహేత్య॑గ్నిసం॒మార్జ॑నాన్య॒గ్నౌ ప్రహ॑రతి .
 ఏ॒షా వా ఏ॒తేషాం॒ యోనిః॑ . ఏ॒షా ప్ర॑తి॒ష్ఠా . స్వామే॒వైనా॑ని॒ యోనిం᳚ . స్వాం
 ప్ర॑తి॒ష్ఠాం గ॑మయతి . ప్రతి॑తిష్ఠతి ప్ర॒జయా॑ ప॒శుభి॒ర్యజ॑మానః .. 3. 3. 2. 5.. వే॒దస్యాగ్రగ్గ్॑ స్రుఖ్సం॒మార్జ॑నాని విదో॒హో గ॑మయతి ప॒శవో॑ రమంతే
 హిꣳసీ॒ష్షట్చ॑ .. 2..

11 అయ॑జ్ఞో॒ వా ఏ॒షః . యో॑ఽప॒త్నీకః॑ . న ప్ర॒జాః ప్రజా॑యేరన్ . పత్న్యన్వా᳚స్తే .
 య॒జ్ఞమే॒వాకః॑ . ప్ర॒జానాం᳚ ప్ర॒జన॑నాయ . యత్తిష్ఠం॑తీ సం॒నహ్యే॑త . ప్రి॒యం
 జ్ఞా॒తిꣳ రుం॑ధ్యాత్ . ఆసీ॑నా॒ సంన॑హ్యతే . ఆసీ॑నా॒ హ్యే॑షా వీ॒ర్యం॑ క॒రోతి॑
 .. 3. 3. 3. 1..

12 యత్ప॒శ్చాత్ప్రాచ్య॒న్వాసీ॑త . అ॒నయా॑ స॒మదం॑ దధీత . దే॒వానాం॒ పత్ని॑యా
 స॒మదం॑ దధీత . దేశా᳚ద్దక్షిణ॒త ఉదీ॒చ్యన్వా᳚స్తే . ఆ॒త్మనో॑ గోపీ॒థాయ॑ .
 ఆ॒శాసా॑నా సౌమన॒సమిత్యా॑హ . మేధ్యా॑మే॒వైనాం॒ కేవ॑లీం కృ॒త్వా . ఆ॒శిషా॒
 సమ॑ర్ధయతి . అ॒గ్నేరను॑వ్రతా భూ॒త్వా సంన॑హ్యే సుకృ॒తాయ॒ కమిత్యా॑హ . ఏ॒తద్వై
 పత్ని॑యై వ్రతోప॒నయ॑నం .. 3. 3. 3. 2..

13 తేనై॒వైనాం᳚ వ్ర॒తముప॑నయతి . తస్మా॑దాహుః . యశ్చై॒వం వేద॒ యశ్చ॒ న .
 యోక్త్ర॑మే॒వ యు॑తే . యమ॒న్వాస్తే᳚ . తస్యా॒ముష్మిం॑ ల్లో॒కే భ॑వ॒తీతి॒ యోక్త్రే॑ణ .
 యద్యోక్త్రం᳚ . స యోగః॑ . యదాస్తే᳚ . స క్షేమః॑ .. 3. 3. 3. 3..

14 యో॒గ॒క్షే॒మస్య॒ క్లృప్త్యై᳚ . యు॒క్తం క్రి॑యాతా ఆ॒శీఃకామే॑ యుజ్యాతా॒ ఇతి॑ .
 ఆ॒శిషః॒ సమృ॑ద్ధ్యై . గ్రం॒థిం గ్ర॑థ్నాతి . ఆ॒శిష॑ ఏ॒వాస్యాం॒ పరి॑గృహ్ణాతి .
 పుమా॒న్॒ వై గ్రం॒థిః . స్త్రీ పత్నీ᳚ . తన్మి॑థు॒నం . మి॒థు॒నమే॒వాస్య॒ తద్య॒జ్ఞే
 క॑రోతి ప్ర॒జన॑నాయ . ప్రజా॑యతే ప్ర॒జయా॑ ప॒శుభి॒ర్యజ॑మానః .. 3. 3. 3. 4..

15 అథో॑ అ॒ర్ధో వా ఏ॒ష ఆ॒త్మనః॑ . యత్పత్నీ᳚ . య॒జ్ఞస్య॒ ధృత్యా॒ అశి॑థిలం
 భావాయ . సు॒ప్ర॒జస॑స్త్వా వ॒యꣳ సు॒పత్నీ॒రుప॑సేది॒మేత్యా॑హ . య॒జ్ఞమే॒వ
 తన్మి॑థు॒నీ క॑రోతి . ఊ॒నేఽతి॑రిక్తం ధీయాతా॒ ఇతి॒ ప్రజా᳚త్యై . మ॒హీ॒నాం
 పయో॒ఽస్యోష॑ధీనా॒ꣳ॒ రస॒ ఇత్యా॑హ . రూ॒పమే॒వాస్యై॒తన్మ॑హి॒మానం॒
 వ్యాచ॑ష్టే . తస్య॒ తేఽక్షీ॑యమాణస్య॒ నిర్వ॑పామి దేవయ॒జ్యాయా॒ ఇత్యా॑హ .
 ఆ॒శిష॑మే॒వైతామాశా᳚స్తే .. 3. 3. 3. 5.. క॒రోతి॑ వ్రతోప॒నయ॑నం॒ క్షేమో॒
 యజ॑మానః శాస్తే .. 3..

16 ఘృ॒తం చ॒ వై మధు॑ చ ప్ర॒జాప॑తిరాసీత్ . యతో॒ మధ్వా॑సీత్ . తతః॑ ప్ర॒జా
 అ॑సృజత . తస్మా॒న్మధు॑షి ప్ర॒జన॑నమివాస్తి . తస్మా॒న్మధు॑షా॒ న ప్రచ॑రంతి .
 యా॒తయా॑మ॒ హి . ఆజ్యే॑న॒ ప్రచ॑రంతి . య॒జ్ఞో వా ఆజ్యం᳚ . య॒జ్ఞేనై॒వ య॒జ్ఞం
 ప్రచ॑రం॒త్యయా॑తయామత్వాయ . పత్న్యవే᳚క్షతే .. 3. 3. 4. 1..

17 మి॒థు॒న॒త్వాయ॒ ప్రజా᳚త్యై . యద్వై పత్నీ॑ య॒జ్ఞస్య॑ క॒రోతి॑ . మి॒థు॒నం
 తత్ . అథో॒ పత్ని॑యా ఏ॒వైష య॒జ్ఞస్యా᳚న్వారం॒భోఽన॑వచ్ఛిత్త్యై . అ॒మే॒ధ్యం
 వా ఏ॒తత్క॑రోతి . యత్పత్న్య॒వేక్ష॑తే . గార్హ॑ప॒త్యేఽధి॑శ్రయతి మేధ్య॒త్వాయ॑
 . ఆ॒హ॒వ॒నీయ॑మ॒భ్యుద్ద్ర॑వతి . య॒జ్ఞస్య॒ సంత॑త్యై . తేజో॑ఽసి॒ తేజోఽను॒
 ప్రేహీత్యా॑హ .. 3. 3. 4. 2..

18 తేజో॒ వా అ॒గ్నిః . తేజ॒ ఆజ్యం᳚ . తేజ॑సై॒వ తేజః॒ సమ॑ర్ధయతి . అ॒గ్నిస్తే॒ తేజో॒
 మా వినై॒దిత్యా॒హాహిꣳ॑సాయై . స్ఫ్యస్య॒ వర్త్మం᳚థ్సాదయతి . య॒జ్ఞస్య॒ సంత॑త్యై .
 అ॒గ్నేర్జి॒హ్వాఽసి॑ సు॒భూర్దే॒వానా॒మిత్యా॑హ . య॒థా॒య॒జురే॒వైతత్ . ధామ్నే॑ ధామ్నే
 దే॒వేభ్యో॒ యజు॑షే యజుషే భ॒వేత్యా॑హ . ఆ॒శిష॑మే॒వైతామాశా᳚స్తే .. 3. 3. 4. 3..

19 తద్వా అతః॑ ప॒విత్రా᳚భ్యామే॒వోత్పు॑నాతి . యజ॑మానో॒ వా ఆజ్యం᳚ . ప్రా॒ణా॒పా॒నౌ
 ప॒విత్రే᳚ . యజ॑మాన ఏ॒వ ప్రా॑ణాపా॒నౌ ద॑ధాతి . పు॒న॒రా॒హారం᳚ . ఏ॒వమి॑వ॒
 హి ప్రా॑ణాపా॒నౌ సం॒చర॑తః . శు॒క్రమ॑సి॒ జ్యోతి॑రసి॒ తేజో॒ఽసీత్యా॑హ .
 రూ॒పమే॒వాస్యై॒తన్మ॑హి॒మానం॒ వ్యాచ॑ష్టే . త్రిర్యజు॑షా . త్రయ॑ ఇ॒మే లో॒కాః ..

 3. 3. 4. 4..

20 ఏ॒షాం లో॒కానా॒మాప్త్యై᳚ . త్రిః . త్ర్యా॑వృ॒ద్ధి య॒జ్ఞః . అథో॑ మేధ్య॒త్వాయ॑
 . అథాజ్య॑వతీభ్యామ॒పః . రూ॒పమే॒వాసా॑మే॒తద్వర్ణం॑ దధాతి . అపి॒ వా ఉ॒తాహుః॑ .
 యథా॑ హ॒ వై యోషా॑ సు॒వర్ణ॒ꣳ॒ హిర॑ణ్యం పేశ॒లం బిభ్ర॑తీ రూ॒పాణ్యాస్తే᳚
 . ఏ॒వమే॒తా ఏ॒తర్హీతి॑ . ఆపో॒ వై సర్వా॑ దే॒వతాః᳚ .. 3. 3. 4. 5..

21 ఏ॒షా హి విశ్వే॑షాం దే॒వానాం᳚ త॒నూః . యదాజ్యం᳚ . తత్రో॒భయో᳚ర్మీమా॒ꣳ॒సా
 . జా॒మిః స్యాత్ . యద్యజు॒షాఽఽజ్యం॒ యజు॑షా॒ఽప ఉ॑త్పునీ॒యాత్ . ఛంద॑సా॒ఽప
 ఉత్పు॑నా॒త్యజా॑మిత్వాయ . అథో॑ మిథున॒త్వాయ॑ . సా॒వి॒త్రి॒యర్చా . స॒వి॒తృప్ర॑సూతం
 మే॒ కర్మా॑స॒దితి॑ . స॒వి॒తృప్ర॑సూతమే॒వాస్య॒ కర్మ॑ భవతి . ప॒చ్ఛో
 గా॑యత్రి॒యా త్రిః॑షమృద్ధ॒త్వాయ॑ . అ॒ద్భిరే॒వౌష॑ధీః॒ సంన॑యతి .
 ఓష॑ధీభిః ప॒శూన్ . ప॒శుభి॒ర్యజ॑మానం . శు॒క్రం త్వా॑ శు॒క్రాయాం॒ జ్యోతి॑స్త్వా॒
 జ్యోతి॑ష్య॒ర్చిస్త్వా॒ఽర్చిషీత్యా॑హ సర్వ॒త్వాయ॑ . పర్యా᳚ప్త్యా॒ అనం॑తరాయాయ .. 3. 3. 4. 6.. ఈ॒క్ష॒త॒ ఆ॒హ॒ శా॒స్తే॒ లో॒కా దే॒వతా॑ భవతి॒ షట్చ॑ .. 4..

22 దే॒వా॒సు॒రాః సంయ॑త్తా ఆసన్ . స ఏ॒తమింద్ర॒ ఆజ్య॑స్యావకా॒శమ॑పశ్యత్ .
 తేనావై᳚క్షత . తతో॑ దే॒వా అభ॑వన్ . పరాఽసు॑రాః . య ఏ॒వం వి॒ద్వానాజ్య॑మ॒వేక్ష॑తే
 . భవ॑త్యా॒త్మనా᳚ . పరా᳚ఽస్య॒ భ్రాతృ॑వ్యో భవతి . బ్ర॒హ్మ॒వా॒దినో॑ వదంతి .
 యదాజ్యే॑నా॒న్యాని॑ హ॒వీగ్ష్య॑భి ఘా॒రయ॑తి .. 3. 3. 5. 1..

23 అథ॒ కేనాజ్య॒మితి॑ . స॒త్యేనేతి॑ బ్రూయాత్ . చక్షు॒ర్వై స॒త్యం .
 స॒త్యేనై॒వైన॑ద॒భి ఘా॑రయతి . ఈ॒శ్వ॒రో వా ఏ॒షో᳚ఽన్ధో భవి॑తోః .
 యశ్చక్షు॒షాఽఽజ్య॑మ॒వేక్ష॑తే . ని॒మీల్యావే᳚క్షేత . దా॒ధారా॒త్మన్చక్షుః॑ .
 అ॒భ్యాజ్యం॑ ఘారయతి . ఆజ్యం॑ గృహ్ణాతి .. 3. 3. 5. 2..

24 ఛందాꣳ॑సి॒ వా ఆజ్యం᳚ . ఛందాగ్॑స్యే॒వ ప్రీ॑ణాతి . చ॒తుర్జు॒హ్వాం గృ॑హ్ణాతి .
 చతు॑ష్పాదః ప॒శవః॑ . ప॒శూనే॒వావ॑రుంధే . అ॒ష్టావు॑ప॒భృతి॑ . అ॒ష్టాక్ష॑రా
 గాయ॒త్రీ . గా॒య॒త్రః ప్రా॒ణః . ప్రా॒ణమే॒వ ప॒శుషు॑ దధాతి . చ॒తుర్ధ్రు॒వాయాం᳚
 .. 3. 3. 5. 3..

25 చతు॑ష్పాదః ప॒శవః॑ . ప॒శుష్వే॒వోపరి॑ష్టా॒త్ప్రతి॑తిష్ఠతి .
 య॒జ॒మా॒న॒దే॒వ॒త్యా॑ వై జు॒హూః . భ్రా॒తృ॒వ్య॒దే॒వ॒త్యో॑ప॒భృత్ .
 చ॒తుర్జు॒హ్వాం గృ॒హ్ణన్భూయో॑ గృహ్ణీయాత్ . అ॒ష్టావు॑ప॒భృతి॑ గృ॒హ్ణన్కనీ॑యః
 . యజ॑మానాయై॒వ భ్రాతృ॑వ్య॒ముప॑స్తిం కరోతి . గౌర్వై స్రుచః॑ . చ॒తుర్జు॒హ్వాం
 గృ॑హ్ణాతి . తస్మా॒చ్చతు॑ష్పదీ .. 3. 3. 5. 4..

26 అ॒ష్టావు॑ప॒భృతి॑ . తస్మా॑ద॒ష్టాశ॑ఫా . చ॒తుర్ధ్రు॒వాయాం᳚
 . తస్మా॒చ్చతు॑స్స్తనా . గామే॒వ తథ్స2ꣳస్క॑రోతి . సాఽస్మై॒
 స2ꣳస్కృ॒తేష॒మూర్జం॑ దుహే . యజ్జు॒హ్వాం గృ॒హ్ణాతి॑ . ప్ర॒యా॒జేభ్య॒స్తత్ .
 యదు॑ప॒భృతి॑ . ప్ర॒యా॒జా॒నూ॒యా॒జేభ్య॒స్తత్ . సర్వ॑స్మై॒ వా ఏ॒తద్య॒జ్ఞాయ॑
 గృహ్యతే . యద్ధ్రు॒వాయా॒మాజ్యం᳚ .. 3. 3. 5. 5.. అ॒భి॒ఘా॒రయ॑తి గృహ్ణాతి ధ్రు॒వాయాం॒
 చతు॑ష్పదీ ప్రయాజానూయా॒జేభ్య॒స్తద్ద్వే చ॑ .. 5..

27 ఆపో॑ దేవీరగ్రేపువో అగ్రే గువ॒ ఇత్యా॑హ . రూ॒పమే॒వాసా॑మే॒తన్మ॑హి॒మానం॒
 వ్యాచ॑ష్టే . అగ్ర॑ ఇ॒మం య॒జ్ఞం న॑య॒తాగ్రే॑ య॒జ్ఞప॑తి॒మిత్యా॑హ . అగ్ర॑
 ఏ॒వ య॒జ్ఞం న॑యంతి . అగ్రే॑ య॒జ్ఞప॑తిం . యు॒ష్మానింద్రో॑ఽవృణీత వృత్ర॒తూర్యే॑
 యూ॒యమింద్ర॑మవృణీధ్వం వృత్ర॒తూర్య॒ ఇత్యా॑హ . వృ॒త్రꣳ హ॑ హని॒ష్యన్నింద్ర॒
 ఆపో॑ వవ్రే . ఆపో॒ హేంద్రం॑ వవ్రిరే . సం॒జ్ఞామే॒వాసా॑మే॒తథ్సామా॑నం॒ వ్యాచ॑ష్టే .
 ప్రోక్షి॑తాః॒ స్థేత్యా॑హ .. 3. 3. 6. 1..

28 తేనాపః॒ ప్రోక్షి॑తాః . అ॒గ్నిర్దే॒వేభ్యో॒ నిలా॑యత . కృష్ణో॑ రూ॒పం కృ॒త్వా .
 స వన॒స్పతీ॒న్ప్రావి॑శత్ . కృష్ణో᳚ఽస్యాఖరే॒ష్ఠో᳚ఽగ్నయే᳚ త్వా॒ స్వాహేత్యా॑హ .
 అ॒గ్నయ॑ ఏ॒వైనం॒ జుష్టం॑ కరోతి . అథో॑ అ॒గ్నేరే॒వ మేధ॒మవ॑రుంధే . వేది॑రసి
 బ॒ర్॒హిషే᳚ త్వా॒ స్వాహేత్యా॑హ . ప్ర॒జా వై బ॒ర్॒హిః . పృ॒థి॒వీ వేదిః॑ .. 3. 3. 6. 2..

29 ప్ర॒జా ఏ॒వ పృ॑థి॒వ్యాం ప్రతి॑ష్ఠాపయతి . బ॒ర్॒హిర॑సి స్రు॒గ్భ్యస్త్వా॒
 స్వాహేత్యా॑హ . ప్ర॒జా వై బ॒ర్॒హిః . యజ॑మానః॒ స్రుచః॑ . యజ॑మానమే॒వ ప్ర॒జాసు॒
 ప్రతి॑ష్ఠాపయతి . ది॒వే త్వా॒ఽన్తరి॑క్షాయ త్వా పృథి॒వ్యై త్వేతి॑ బ॒ర్॒హిరా॒సాద్య॒
 ప్రోక్ష॑తి . ఏ॒భ్య ఏ॒వైనం॑ ల్లో॒కేభ్యః॒ ప్రోక్ష॑తి . అథ॒ తతః॑ స॒హ స్రు॒చా
 పు॒రస్తా᳚త్ప్ర॒త్యంచం॑ గ్రం॒థిం ప్రత్యు॑క్షతి . ప్ర॒జా వై బ॒ర్॒హిః . యథా॒
 సూత్యై॑ కా॒ల ఆపః॑ పు॒రస్తా॒ద్యంతి॑ .. 3. 3. 6. 3..

30 తా॒దృగే॒వ తత్ . స్వ॒ధా పి॒తృభ్య॒ ఇత్యా॑హ . స్వ॒ధా॒కా॒రో హి పి॑తృ॒ణాం
 . ఊర్గ్భ॑వ బర్హి॒షద్భ్య॒ ఇతి॒ దక్షి॑ణాయై॒ శ్రోణే॒రోత్త॑రస్యై॒ నిన॑యతి॒
 సంత॑త్యై . మాసా॒ వై పి॒తరో॑ బర్హి॒షదః॑ . మాసా॑నే॒వ ప్రీ॑ణాతి . మాసా॒ వా
 ఓష॑ధీర్వ॒ర్ధయం॑తి . మాసాః᳚ పచంతి॒ సమృ॑ద్ధ్యై . అన॑తిస్కందన్ హ ప॒ర్జన్యో॑
 వర్షతి . యత్రై॒తదే॒వం క్రి॒యతే᳚ .. 3. 3. 6. 4..

31 ఊ॒ర్జా పృ॑థి॒వీం గ॑చ్ఛ॒తేత్యా॑హ . పృ॒థి॒వ్యామే॒వోర్జం॑ దధాతి .
 తస్మా᳚త్పృథి॒వ్యా ఊ॒ర్జా భుం॑జతే . గ్రం॒థిం విస్రꣳ॑సయతి . ప్రజ॑నయత్యే॒వ తత్
 . ఊ॒ర్ధ్వం ప్రాంచ॒ముద్గూ॑ఢం ప్ర॒త్యంచ॒మాయ॑చ్ఛతి . తస్మా᳚త్ప్రా॒చీన॒ꣳ॒
 రేతో॑ ధీయతే . ప్ర॒తీచీః᳚ ప్ర॒జా జా॑యంతే . విష్ణోః॒ స్తూపో॒ఽసీత్యా॑హ . య॒జ్ఞో
 వై విష్ణుః॑ .. 3. 3. 6. 5..

32 య॒జ్ఞస్య॒ ధృత్యై᳚ . పు॒రస్తా᳚త్ప్రస్త॒రం గృ॑హ్ణాతి . ముఖ్య॑మే॒వైనం॑ కరోతి
 . ఇయం॑తం గృహ్ణాతి . ప్ర॒జాప॑తినా యజ్ఞము॒ఖేన॒ సంమి॑తం . ఇయం॑తం గృహ్ణాతి .
 య॒జ్ఞ॒ప॒రుషా॒ సంమి॑తం . ఇయం॑తం గృహ్ణాతి . ఏ॒తావ॒ద్వై పురు॑షే వీ॒ర్యం᳚ .
 వీ॒ర్య॑సంమితం .. 3. 3. 6. 6..

33 అప॑రిమితం గృహ్ణాతి . అప॑రిమిత॒స్యావ॑రుద్ధ్యై . తస్మి॑న్ప॒విత్రే॒ అపి॑సృజతి .
 యజ॑మానో॒ వై ప్ర॑స్త॒రః . ప్రా॒ణా॒పా॒నౌ ప॒విత్రే᳚ . యజ॑మాన ఏ॒వ ప్రా॑ణాపా॒నౌ
 ద॑ధాతి . ఊర్ణా᳚మ్రదసం త్వా స్తృణా॒మీత్యా॑హ . య॒థా॒య॒జురే॒వైతత్ . స్వా॒స॒స్థం
 దే॒వేభ్య॒ ఇత్యా॑హ . దే॒వేభ్య॑ ఏ॒వైన॑థ్స్వాస॒స్థం క॑రోతి .. 3. 3. 6. 7..

34 బ॒ర్॒హిః స్తృ॑ణాతి . ప్ర॒జా వై బ॒ర్॒హిః . పృ॒థి॒వీ వేదిః॑ . ప్ర॒జా ఏ॒వ
 పృ॑థి॒వ్యాం ప్రతి॑ష్ఠాపయతి . అన॑తిదృశ్న2ꣳ స్తృణాతి . ప్ర॒జయై॒వైనం॑
 ప॒శుభి॒రన॑తిదృశ్నం కరోతి . ధా॒రయ॑న్ప్రస్త॒రం ప॑రి॒ధీన్పరి॑దధాతి .
 యజ॑మానో॒ వై ప్ర॑స్త॒రః . యజ॑మాన ఏ॒వ తథ్స్వ॒యం ప॑రి॒ధీన్పరి॑దధాతి .
 గం॒ధ॒ర్వో॑ఽసి వి॒శ్వావ॑సు॒రిత్యా॑హ .. 3. 3. 6. 8..

35 విశ్వ॑మే॒వాయు॒ర్యజ॑మానే దధాతి . ఇంద్ర॑స్య బా॒హుర॑సి॒ దక్షి॑ణ॒ ఇత్యా॑హ .
 ఇం॒ద్రి॒యమే॒వ యజ॑మానే దధాతి . మి॒త్రావరు॑ణౌ త్వోత్తర॒తః పరి॑ధత్తా॒మిత్యా॑హ
 . ప్రా॒ణా॒పా॒నౌ మి॒త్రావరు॑ణౌ . ప్రా॒ణా॒పా॒నావే॒వాస్మిం॑దధాతి . సూర్య॑స్త్వా
 పు॒రస్తా᳚త్ పా॒త్విత్యా॑హ . రక్ష॑సా॒మప॑హత్యై . కస్యా᳚శ్చిద॒భిశ॑స్త్యా॒
 ఇత్యా॑హ . అప॑రిమితాదే॒వైనం॑ పాతి .. 3. 3. 6. 9..

36 వీ॒తిహో᳚త్రం త్వా కవ॒ ఇత్యా॑హ . అ॒గ్నిమే॒వ హో॒త్రేణ॒ సమ॑ర్ధయతి .
 ద్యు॒మంత॒ꣳ॒ సమి॑ధీమ॒హీత్యా॑హ॒ సమి॑ద్ధ్యై . అగ్నే॑ బృ॒హంత॑మధ్వ॒ర
 ఇత్యా॑హ॒ వృద్ధ్యై᳚ . వి॒శో యం॒త్రే స్థ॒ ఇత్యా॑హ . వి॒శాం యత్యై᳚ .
 ఉ॒దీ॒చీనా᳚గ్రే॒ నిద॑ధాతి॒ ప్రతి॑ష్ఠిత్యై . వసూ॑నాꣳ రు॒ద్రాణా॑మాది॒త్యానా॒ꣳ॒
 సద॑సి సీ॒దేత్యా॑హ . దే॒వతా॑నామే॒వ సద॑నే ప్రస్త॒రꣳ సా॑దయతి . జు॒హూర॑సి
 ఘృ॒తాచీ॒ నామ్నేత్యా॑హ .. 3. 3. 6. 10..

37 అ॒సౌ వై జు॒హూః . అం॒తరి॑క్షముప॒భృత్ . పృ॒థి॒వీ ధ్రు॒వా . తాసా॑మే॒తదే॒వ
 ప్రి॒యం నామ॑ . యద్ఘృ॒తాచీతి॑ . యద్ఘృ॒తాచీత్యాహ॑ . ప్రి॒యేణై॒వైనా॒ నామ్నా॑
 సాదయతి . ఏ॒తా అ॑సదంథ్సుకృ॒తస్య॑ లో॒క ఇత్యా॑హ . స॒త్యం వై సు॑కృ॒తస్య॑
 లో॒కః . స॒త్య ఏ॒వైనాః᳚ సుకృ॒తస్య॑ లో॒కే సా॑దయతి . తా వి॑ష్ణో పా॒హీత్యా॑హ .
 య॒జ్ఞో వై విష్ణుః॑ . య॒జ్ఞస్య॒ ధృత్యై᳚ . పా॒హి య॒జ్ఞం పా॒హి య॒జ్ఞప॑తిం
 పా॒హి మాం య॑జ్ఞ॒నియ॒మిత్యా॑హ . య॒జ్ఞాయ॒ యజ॑మానాయా॒త్మనే᳚ . తేభ్య॑
 ఏ॒వాశిష॒మాశా॒స్తేఽనా᳚ర్త్యై .. 3. 3. 6. 11.. స్థేత్యా॑హ పృథి॒వీ వేది॒ర్యంతి॑
 క్రి॒యతే॒ విష్ణు॑ర్వీ॒ర్య॑సంమితం కరోత్యాహ పాతి॒ నామ్నేత్యా॑హ లో॒కే సా॑దయతి॒
 షట్చ॑ .. 6..

38 అ॒గ్నినా॒ వై హోత్రా᳚ . దే॒వా అసు॑రాన॒భ్య॑భవన్ . అ॒గ్నయే॑
 సమి॒ద్ధ్యమా॑నా॒యాను॑బ్రూ॒హీత్యా॑హ॒ భ్రాతృ॑వ్యాభిభూత్యై .
 ఏక॑విꣳశతిమిధ్మదా॒రూణి॑ భవంతి . ఏ॒క॒వి॒ꣳ॒శో వై పురు॑షః .
 పురు॑ష॒స్యాప్త్యై᳚ . పంచ॑దశేధ్మదా॒రూణ్య॒భ్యాద॑ధాతి . పంచ॑దశ॒
 వా అ॑ర్ధమా॒సస్య॒ రాత్ర॑యః . అ॒ర్ధ॒మా॒స॒శః సం॑వథ్స॒ర ఆ᳚ప్యతే .
 త్రీన్ప॑రి॒ధీన్పరి॑దధాతి .. 3. 3. 7. 1..

39 ఊ॒ర్ధ్వే స॒మిధా॒వాద॑ధాతి . అ॒నూ॒యా॒జేభ్యః॑ స॒మిధ॒మతి॑శినష్టి .
 షట్థ్సంప॑ద్యంతే . షడ్వా ఋ॒తవః॑ . ఋ॒తూనే॒వ ప్రీ॑ణాతి . వే॒దేనోప॑వాజయతి
 . ప్రా॒జా॒ప॒త్యో వై వే॒దః . ప్రా॒జా॒ప॒త్యః ప్రా॒ణః . యజ॑మాన ఆహవ॒నీయః॑ .
 యజ॑మాన ఏ॒వ ప్రా॒ణం ద॑ధాతి .. 3. 3. 7. 2..

40 త్రిరుప॑వాజయతి . త్రయో॒ వై ప్రా॒ణాః . ప్రా॒ణానే॒వాస్మిం॑దధాతి . వే॒దేనో॑ప॒యత్య॑
 స్రు॒వేణ॑ ప్రాజాప॒త్యమా॑ఘా॒రమాఘా॑రయతి . య॒జ్ఞో వై ప్ర॒జాప॑తిః . య॒జ్ఞమే॒వ
 ప్ర॒జాప॑తిం ముఖ॒త ఆర॑భతే . అథో᳚ ప్ర॒జాప॑తిః॒ సర్వా॑ దే॒వతాః᳚ . సర్వా॑
 ఏ॒వ దే॒వతాః᳚ ప్రీణాతి . అ॒గ్నిమ॑గ్నీ॒త్త్రిస్త్రిః॒ సంమృ॒ఢ్ఢీత్యా॑హ . త్ర్యా॑వృ॒ద్ధి
 య॒జ్ఞః .. 3. 3. 7. 3..

41 అథో॒ రక్ష॑సా॒మప॑హత్యై . ప॒రి॒ధీంథ్సంమా᳚ర్ష్టి . పు॒నాత్యే॒వైనాన్॑
 . త్రిస్త్రిః॒ సంమా᳚ర్ష్టి . త్ర్యా॑వృ॒ద్ధి య॒జ్ఞః . అథో॑ మేధ్య॒త్వాయ॑ . అథో॑
 ఏ॒తే వై దే॑వా॒శ్వాః . దే॒వా॒శ్వానే॒వ తథ్సంమా᳚ర్ష్టి . సు॒వ॒ర్గస్య॑ లో॒కస్య॒
 సమ॑ష్ట్యై . ఆసీ॑నో॒ఽన్యమా॑ఘా॒రమాఘా॑రయతి .. 3. 3. 7. 4..

42 తిష్ఠ॑న్న॒న్యం . యథాఽనో॑ వా॒ రథం॑ వా యుం॒జ్యాత్ . ఏ॒వమే॒వ
 తద॑ధ్వ॒ర్యుర్య॒జ్ఞం యు॑నక్తి . సు॒వ॒ర్గస్య॑ లో॒కస్యా॒భ్యూ᳚ఢ్యై . వహం॑త్యేనం
 గ్రా॒మ్యాః ప॒శవః॑ . య ఏ॒వం వేద॑ . భువ॑నమసి॒ విప్ర॑థ॒స్వేత్యా॑హ . య॒జ్ఞో
 వై భువ॑నం . య॒జ్ఞ ఏ॒వ యజ॑మానం ప్ర॒జయా॑ ప॒శుభిః॑ ప్రథయతి . అగ్నే॒
 యష్ట॑రి॒దం నమ॒ ఇత్యా॑హ .. 3. 3. 7. 5..

43 అ॒గ్నిర్వై దే॒వానాం॒ యష్టా᳚ . య ఏ॒వ దే॒వానాం॒ యష్టా᳚ . తస్మా॑ ఏ॒వ నమ॑స్కరోతి .
 జుహ్వేహ్య॒గ్నిస్త్వా᳚ హ్వయతి దేవయ॒జ్యాయా॒ ఉప॑భృ॒దేహి॑ దే॒వస్త్వా॑ సవి॒తా హ్వ॑యతి
 దేవయ॒జ్యాయా॒ ఇత్యా॑హ . ఆ॒గ్నే॒యీ వై జు॒హూః . సా॒వి॒త్ర్యు॑ప॒భృత్ . తాభ్యా॑మే॒వైనే॒
 ప్రసూ॑త॒ ఆద॑త్తే . అగ్నా॑విష్ణూ॒ మా వా॒మవ॑క్రమిష॒మిత్యా॑హ . అ॒గ్నిః పు॒రస్తా᳚త్ .
 విష్ణు॑ర్య॒జ్ఞః ప॒శ్చాత్ .. 3. 3. 7. 6..

44 తాభ్యా॑మే॒వ ప్ర॑తి॒ప్రోచ్యా॒త్యాక్రా॑మతి . విజి॑హాథాం॒ మా మా॒
 సంతా᳚ప్త॒మిత్యా॒హాహిꣳ॑సాయై . లో॒కం మే॑ లోకకృతౌ కృణుత॒మిత్యా॑హ .
 ఆ॒శిష॑మే॒వైతామాశా᳚స్తే . విష్ణోః॒ స్థాన॑మ॒సీత్యా॑హ . య॒జ్ఞో వై విష్ణుః॑ .
 ఏ॒తత్ఖలు॒ వై దే॒వానా॒మప॑రాజితమా॒యత॑నం . యద్య॒జ్ఞః . దే॒వానా॑మే॒వాప॑రాజిత
 ఆ॒యత॑నే తిష్ఠతి . ఇ॒త ఇంద్రో॑ అకృణోద్వీ॒ర్యా॑ణీత్యా॑హ .. 3. 3. 7. 7..

45 ఇం॒ద్రి॒యమే॒వ యజ॑మానే దధాతి . స॒మా॒రభ్యో॒ర్ధ్వో అ॑ధ్వ॒రో
 ది॑వి॒స్పృశ॒మిత్యా॑హ॒ వృద్ధ్యై᳚ . ఆ॒ఘా॒రమా॑ఘా॒ర్యమా॑ణ॒మను॑ సమా॒రభ్య॑
 . ఏ॒తస్మి॑న్కా॒లే దే॒వాః సు॑వ॒ర్గం లో॒కమా॑యన్ . సా॒క్షాదే॒వ యజ॑మానః సువ॒ర్గం
 లో॒కమే॑తి . అథో॒ సమృ॑ద్ధేనై॒వ య॒జ్ఞేన॒ యజ॑మానః సువ॒ర్గం లో॒కమే॑తి
 . అహ్రు॑తో య॒జ్ఞో య॒జ్ఞప॑తే॒రిత్యా॒హానా᳚ర్త్యై . ఇంద్రా॑వాం॒థ్స్వాహేత్యా॑హ .
 ఇం॒ద్రి॒యమే॒వ యజ॑మానే దధాతి . బృ॒హద్భా ఇత్యా॑హ .. 3. 3. 7. 8..

46 సు॒వ॒ర్గో వై లో॒కో బృ॒హద్భాః . సు॒వ॒ర్గస్య॑ లో॒కస్య॒ సమ॑ష్ట్యై .
 య॒జ॒మా॒న॒దే॒వ॒త్యా॑ వై జు॒హూః . భ్రా॒తృ॒వ్య॒దే॒వ॒త్యో॑ప॒భృత్ .
 ప్రా॒ణ ఆ॑ఘా॒రః . యథ్సగ్గ్॑స్ప॒ర్॒శయే᳚త్ . భ్రాతృ॑వ్యేఽస్య ప్రా॒ణం ద॑ధ్యాత్ .
 అసగ్గ్॑స్పర్శయన్న॒త్యాక్రా॑మతి . యజ॑మాన ఏ॒వ ప్రా॒ణం ద॑ధాతి . పా॒హి మా᳚ఽగ్నే॒
 దుశ్చ॑రితా॒దామా॒ సుచ॑రితే భ॒జేత్యా॑హ .. 3. 3. 7. 9..

47 అ॒గ్నిర్వావ ప॒విత్రం᳚ . వృ॒జి॒నమనృ॑తం॒ దుశ్చ॑రితం . ఋ॒జు॒క॒ర్మꣳ
 స॒త్యꣳ సుచ॑రితం . అ॒గ్నిరే॒వైనం॑ వృజి॒నాదనృ॑తా॒ద్దుశ్చ॑రితాత్పాతి .
 ఋ॒జు॒క॒ర్మే స॒త్యే సుచ॑రితే భజతి . తస్మా॑దే॒వమాశా᳚స్తే . ఆ॒త్మనో॑ గోపీ॒థాయ॑
 . శిరో॒ వా ఏ॒తద్య॒జ్ఞస్య॑ . యదా॑ఘా॒రః . ఆ॒త్మా ధ్రు॒వా .. 3. 3. 7. 10..

48 ఆ॒ఘా॒రమా॒ఘార్య॑ ధ్రు॒వాꣳ సమ॑నక్తి . ఆ॒త్మన్నే॒వ య॒జ్ఞస్య॒ శిరః॒
 ప్రతి॑దధాతి . ద్విః సమ॑నక్తి . ద్వౌ హి ప్రా॑ణాపా॒నౌ . తదా॑హుః . త్రిరే॒వ సమం॑జ్యాత్ .
 త్రిధా॑తు॒ హి శిర॒ ఇతి॑ . శిర॑ ఇవై॒తద్య॒జ్ఞస్య॑ . అథో॒ త్రయో॒ వై ప్రా॒ణాః .
 ప్రా॒ణానే॒వాస్మిం॑దధాతి . మ॒ఖస్య॒ శిరో॑ఽసి॒ సం జ్యోతి॑షా॒ జ్యోతి॑రంక్తా॒మిత్యా॑హ
 . జ్యోతి॑రే॒వాస్మా॑ ఉ॒పరి॑ష్టాద్దధాతి . సు॒వ॒ర్గస్య॑ లో॒కస్యాను॑ఖ్యాత్యై ..

 3. 3. 7. 11.. పరి॑దధాతి ప్రా॒ణం ద॑ధాతి॒ హి య॒జ్ఞో ఘా॑రయతి॒ నమ॒ ఇత్యా॑హ
 ప॒శ్చాద్వీ॒ర్యా॑ణీత్యా॑హ॒ భా ఇత్యా॑హ భ॒జేత్యా॑హ ధ్రు॒వైవాస్మిం॑దధాతి॒ త్రీణి॑
 చ .. 7..

49 ధిష్ణి॑యా॒ వా ఏ॒తే న్యు॑ప్యంతే . యద్బ్ర॒హ్మా . యద్ధోతా᳚ . యద॑ధ్వ॒ర్యుః . యద॒గ్నీత్
 . యద్యజ॑మానః . తాన్, యదం॑తరే॒యాత్ . యజ॑మానస్య ప్రా॒ణాంథ్సంక॑ర్షేత్ . ప్ర॒మాయు॑కః
 స్యాత్ . పు॒రో॒డాశ॑మప॒గృహ్య॒ సంచ॑రత్యధ్వ॒ర్యుః .. 3. 3. 8. 1..

50 యజ॑మానాయై॒వ తల్లో॒కꣳ శిꣳ॑షతి . నాస్య॑ ప్రా॒ణాంథ్సంక॑ర్షతి .
 న ప్ర॒మాయు॑కో భవతి . పు॒రస్తా᳚త్ ప్ర॒త్యఙ్ఙాసీ॑నః . ఇడా॑యా॒ ఇడా॒మాద॑ధాతి .
 హస్త్యా॒ꣳ॒ హోత్రే᳚ . ప॒శవో॒ వా ఇడా᳚ . ప॒శవః॒ పురు॑షః . ప॒శుష్వే॒వ
 ప॒శూన్ ప్రతి॑ష్ఠాపయతి . ఇడా॑యై॒ వా ఏ॒షా ప్రజా॑తిః .. 3. 3. 8. 2..

51 తాం ప్రజా॑తిం॒ యజ॑మా॒నోఽను॒ ప్రజా॑యతే . ద్విరం॒గులా॑వనక్తి॒ పర్వ॑ణోః
 . ద్వి॒పాద్యజ॑మానః॒ ప్రతి॑ష్ఠిత్యై . స॒కృదుప॑స్తృణాతి . ద్విరాద॑ధాతి
 . స॒కృద॒భిఘా॑రయతి . చ॒తుః సంప॑ద్యతే . చ॒త్వారి॒ వై ప॒శోః
 ప్ర॑తి॒ష్ఠానా॑ని . యావా॑నే॒వ ప॒శుః . తముప॑హ్వయతే .. 3. 3. 8. 3..

52 ముఖ॑మివ॒ ప్రత్యుప॑హ్వయేత . సం॒ము॒ఖానే॒వ ప॒శూనుప॑హ్వయతే . ప॒శవో॒
 వా ఇడా᳚ . తస్మా॒థ్సాఽన్వా॒రభ్యా᳚ . అ॒ధ్వ॒ర్యుణా॑ చ॒ యజ॑మానేన చ . ఉప॑హూతః
 పశు॒మాన॑సా॒నీత్యా॑హ . ఉప॒ హ్యే॑నౌ॒ హ్వయ॑తే॒ హోతా᳚ . ఇడా॑యై దే॒వతా॑నాముపహ॒వే
 . ఉప॑హూతః పశు॒మాన్భ॑వతి . య ఏ॒వం వేద॑ .. 3. 3. 8. 4..

53 యాం వై హస్త్యా॒మిడా॑మా॒దధా॑తి . వా॒చః సా భా॑గ॒ధేయం᳚ .
 యాము॑ప॒హ్వయ॑తే . ప్రా॒ణానా॒ꣳ॒ సా . వాచం॑ చై॒వ ప్రా॒ణాగ్శ్చావ॑రుంధే
 . అథ॒ వా ఏ॒తర్హ్యుప॑హూతాయా॒మిడా॑యాం . పు॒రో॒డాశ॑స్యై॒వ బ॑ర్హి॒షదో॑
 మీమా॒ꣳ॒సా . యజ॑మానం దే॒వా అ॑బ్రువన్ . హ॒విర్నో॒ నిర్వ॒పేతి॑ . నాహమ॑భా॒గో
 నిర్వ॑ప్స్యా॒మీత్య॑బ్రవీత్ .. 3. 3. 8. 5..

54 న మయా॑ఽభా॒గయాఽను॑ వక్ష్య॒థేతి॒ వాగ॑బ్రవీత్ . నాహమ॑భా॒గా పు॑రోఽనువా॒క్యా॑
 భవిష్యా॒మీతి॑ పురోఽనువా॒క్యా᳚ . నాహమ॑భా॒గా యా॒జ్యా॑ భవిష్యా॒మీతి॑ యా॒జ్యా᳚ . న
 మయా॑ భా॒గేన॒ వష॑ట్కరిష్య॒థేతి॑ వషట్కా॒రః . యద్య॑జమానభా॒గం ని॒ధాయ॑
 పురో॒డాశం॑ బర్హి॒షదం॑ క॒రోతి॑ . తానే॒వ తద్భా॒గినః॑ కరోతి . చ॒తు॒ర్ధా
 క॑రోతి . చత॑స్రో॒ దిశః॑ . ది॒క్ష్వే॑వ ప్రతి॑తిష్ఠతి . బ॒ర్॒హి॒షదం॑ కరోతి
 .. 3. 3. 8. 6..

55 యజ॑మానో॒ వై పు॑రో॒డాశః॑ . ప్ర॒జా బ॒ర్॒హిః . యజ॑మానమే॒వ ప్ర॒జాసు॒
 ప్రతి॑ష్ఠాపయతి . తస్మా॑ద॒స్థ్నాఽన్యాః ప్ర॒జాః ప్ర॑తి॒తిష్ఠం॑తి . మా॒ꣳ॒సేనా॒న్యాః
 . అథో॒ ఖల్వా॑హుః . దక్షి॑ణా॒ వా ఏ॒తా హ॑విర్య॒జ్ఞస్యాం᳚తర్వే॒ద్యవ॑రుధ్యంతే .
 యత్పు॑రో॒డాశం॑ బర్హి॒షదం॑ క॒రోతీతి॑ . చ॒తు॒ర్ధా క॑రోతి . చ॒త్వారో॒
 హ్యే॑తే హ॑విర్య॒జ్ఞస్య॒ర్త్విజః॑ .. 3. 3. 8. 7..

56 బ్ర॒హ్మా హోతా᳚ఽధ్వ॒ర్యుర॒గ్నీత్ . తమ॒భిమృ॑శేత్ . ఇ॒దం బ్ర॒హ్మణః॑ . ఇ॒దꣳ
 హోతుః॑ . ఇ॒దమ॑ధ్వ॒ర్యోః . ఇ॒దమ॒గ్నీధ॒ ఇతి॑ . యథై॒వాదః సౌ॒మ్యే᳚ఽధ్వ॒రే .
 ఆ॒దేశ॑మృ॒త్విగ్భ్యో॒ దక్షి॑ణా నీ॒యంతే᳚ . తా॒దృగే॒వ తత్ . అ॒గ్నీధే᳚ ప్రథ॒మాయా
 ద॑ధాతి .. 3. 3. 8. 8..

57 అ॒గ్నిము॑ఖా॒ హ్యృద్ధిః॑ . అ॒గ్నిము॑ఖామే॒వేర్ద్ధిం॒ యజ॑మాన ఋధ్నోతి .
 స॒కృదు॑ప॒స్తీర్య॒ ద్విరా॒దధ॑త్ . ఉ॒ప॒స్తీర్య॒ ద్విర॒భిఘా॑రయతి . షట్థ్
 సంప॑ద్యంతే . షడ్వా ఋ॒తవః॑ . ఋ॒తూనే॒వ ప్రీ॑ణాతి . వే॒దేన॑ బ్ర॒హ్మణే᳚
 బ్రహ్మభా॒గం పరి॑హరతి . ప్రా॒జా॒ప॒త్యో వై వే॒దః . ప్రా॒జా॒ప॒త్యో బ్ర॒హ్మా .. 3. 3. 8. 9..

58 స॒వి॒తా య॒జ్ఞస్య॒ ప్రసూ᳚త్యై . అథ॒ కామ॑మ॒న్యేన॑ . తతో॒ హోత్రే᳚ .
 మధ్యం॒ వా ఏ॒తద్య॒జ్ఞస్య॑ . యద్ధోతా᳚ . మ॒ధ్య॒త ఏ॒వ య॒జ్ఞం ప్రీ॑ణాతి
 . అథా᳚ధ్వ॒ర్యవే᳚ . ప్ర॒తి॒ష్ఠా వా ఏ॒షా య॒జ్ఞస్య॑ . యద॑ధ్వ॒ర్యుః .
 తస్మా᳚ద్ధవిర్య॒జ్ఞస్యై॒తామే॒వావృత॒మను॑ .. 3. 3. 8. 10..

59 అ॒న్యా దక్షి॑ణా నీయంతే . య॒జ్ఞస్య॒ ప్రతి॑ష్ఠిత్యై .
 అ॒గ్నిమ॑గ్నీథ్స॒కృథ్స॑కృ॒థ్సంమృ॒ఢ్ఢీత్యా॑హ . పరా॑ఙివ॒ హ్యే॑తర్హి॑
 య॒జ్ఞః . ఇ॒షి॒తా దైవ్యా॒హోతా॑ర॒ ఇత్యా॑హ . ఇ॒షి॒తꣳ హి కర్మ॑ క్రి॒యతే᳚
 . భ॒ద్ర॒వాచ్యా॑య॒ ప్రేషి॑తో॒ మాను॑షః సూక్తవా॒కాయ॑ సూ॒క్తా బ్రూ॒హీత్యా॑హ .
 ఆ॒శిష॑మే॒వైతామాశా᳚స్తే . స్వ॒గా దైవ్యా॒హోతృ॑భ్య॒ ఇత్యా॑హ . య॒జ్ఞమే॒వ
 తథ్స్వ॒గా క॑రోతి . స్వ॒స్తిర్మాను॑షేభ్య॒ ఇత్యా॑హ . ఆ॒శిష॑మే॒వైతామాశా᳚స్తే .
 శం॒యోర్బ్రూ॒హీత్యా॑హ . శం॒యుమే॒వ బా॑ర్హస్ప॒త్యం భా॑గ॒ధేయే॑న॒ సమ॑ర్ధయతి
 .. 3. 3. 8. 11.. చ॒ర॒త్య॒ధ్వ॒ర్యుః ప్రజా॑తిర్హ్వయతే॒ వేదా᳚బ్రవీద్బర్హి॒షదం॑
 కరోత్యృ॒త్విజో॑ దధాతి బ్ర॒హ్మాఽను॑కరోతి చ॒త్వారి॑ చ .. 8..

60 అథ॒ స్రుచా॑వను॒ష్టుగ్భ్యాం॒ వాజ॑వతీభ్యాం॒ వ్యూ॑హతి . ప్ర॒తి॒ష్ఠా వా
 అ॑ను॒ష్టుక్ . అన్నం॒ వాజః॒ ప్రతి॑ష్ఠిత్యై . అ॒న్నాద్య॒స్యావ॑రుధ్యై . ప్రాచీం᳚
 జు॒హూమూ॑హతి . జా॒తానే॒వ భ్రాతృ॑వ్యా॒న్ప్రణు॑దతే . ప్ర॒తీచీ॑ముప॒భృతం᳚ .
 జ॒ని॒ష్యమా॑ణానే॒వ ప్రతి॑నుదతే . స విషూ॑చ ఏ॒వాపోహ్య॑ స॒పత్నా॒న్॒ యజ॑మానః .
 అ॒స్మిం ల్లో॒కే ప్రతి॑తిష్ఠతి .. 3. 3. 9. 1..

61 ద్వాభ్యాం᳚ . ద్విప్ర॑తిష్ఠో॒ హి . వసు॑భ్యస్త్వా
 రు॒ద్రేభ్య॑స్త్వాఽఽది॒త్యేభ్య॒స్త్వేత్యా॑హ . య॒థా॒య॒జురే॒వైతత్ . స్రు॒క్షు
 ప్ర॑స్త॒రమ॑నక్తి . ఇ॒మే వై లో॒కాః స్రుచః॑ . యజ॑మానః ప్రస్త॒రః . యజ॑మానమే॒వ
 తేజ॑సాఽనక్తి . త్రే॒ధాఽన॑క్తి . త్రయ॑ ఇ॒మే లో॒కాః .. 3. 3. 9. 2..

62 ఏ॒భ్య ఏ॒వైనం॑ లో॒కేభ్యో॑ఽనక్తి . అ॒భి॒పూ॒ర్వమ॑నక్తి . అ॒భి॒పూ॒ర్వమే॒వ
 యజ॑మానం॒ తేజ॑సాఽనక్తి . అ॒క్తꣳ రిహా॑ణా॒ ఇత్యా॑హ . తేజో॒ వా ఆజ్యం᳚ .
 యజ॑మానః ప్రస్త॒రః . యజ॑మానమే॒వ తేజ॑సాఽనక్తి . వి॒యంతు॒ వయ॒ ఇత్యా॑హ .
 వయ॑ ఏ॒వైనం॑ కృ॒త్వా . సు॒వ॒ర్గం లో॒కం గ॑మయతి ..

63 ప్ర॒జాం యోనిం॒ మా నిర్మృ॑క్ష॒మిత్యా॑హ . ప్ర॒జాయై॑ గోపీ॒థాయ॑ . ఆప్యా॑యంతా॒మాప॒
 ఓష॑ధయ॒ ఇత్యా॑హ . ఆప॑ ఏ॒వౌష॑ధీ॒రాప్యా॑యయతి మ॒రుతాం॒ పృష॑తయః॒
 స్థేత్యా॑హ . మ॒రుతో॒ వై వృష్ట్యా॑ ఈశతే . వృష్టి॑మే॒వావ॑రుంధే . దివం॑ గచ్ఛ॒
 తతో॑ నో॒ వృష్టి॒మేర॒యేత్యా॑హ . వృష్టి॒ర్వై ద్యౌః . వృష్టి॑మే॒వావ॑రుంధే ..

 3. 3. 9. 4..

64 యావ॒ద్వా అ॑ధ్వ॒ర్యుః ప్ర॑స్త॒రం ప్ర॒హర॑తి . తావ॑ద॒స్యాయు॑ర్మీయతే . ఆ॒యు॒ష్పా
 అ॑గ్నే॒ఽస్యాయు॑ర్మే పా॒హీత్యా॑హ . ఆయు॑రే॒వాఽఽత్మంధ॑త్తే . యావ॒ద్వా అ॑ధ్వ॒ర్యుః
 ప్ర॑స్త॒రం ప్ర॒హర॑తి . తావ॑దస్య॒ చక్షు॑ర్మీయతే . చ॒క్షు॒ష్పా అ॑గ్నేఽసి॒
 చక్షు॑ర్మే పా॒హీత్యా॑హ . చక్షు॑రే॒వాత్మంధ॑త్తే . ధ్రు॒వాఽసీత్యా॑హ॒ ప్రతి॑ష్ఠిత్యై
 . యం ప॑రి॒ధిం ప॒ర్యధ॑త్థా॒ ఇత్యా॑హ .. 3. 3. 9. 5..

65 య॒థా॒య॒జురే॒వైతత్ . అగ్నే॑ దేవప॒ణిభి॑ర్వీ॒ర్యమా॑ణ॒ ఇత్యా॑హ .
 అ॒గ్నయ॑ ఏ॒వైనం॒ జుష్టం॑ కరోతి . తం త॑ ఏ॒తమను॒జోషం॑ భరా॒మీత్యా॑హ .
 స॒జా॒తానే॒వాస్మా॒ అను॑కాన్కరోతి . నేదే॒ష త్వద॑పచే॒తయా॑ తా॒ ఇత్యా॒హాను॑ఖ్యాత్యై
 . య॒జ్ఞస్య॒ పాథ॒ ఉప॒సమి॑త॒మిత్యా॑హ . భూ॒మాన॑మే॒వోపై॑తి .
 ప॒రి॒ధీన్ప్రహ॑రతి . య॒జ్ఞస్య॒ సమి॑ష్ట్యై .. 3. 3. 9. 6..

66 స్రుచౌ॒ సంప్రస్రా॑వయతి . యదే॒వ తత్ర॑ క్రూ॒రం . తత్తేన॑
 శమయతి . జు॒హ్వాము॑ప॒భృతం᳚ . య॒జ॒మా॒న॒దే॒వ॒త్యా॑ వై జు॒హూః .
 భ్రా॒తృ॒వ్య॒దే॒వ॒త్యో॑ప॒భృత్ . యజ॑మానాయై॒వ భ్రాతృ॑వ్య॒ముప॑స్తిం కరోతి .
 స॒గ్గ్॒స్రా॒వభా॑గాః॒ స్థేత్యా॑హ . వస॑వో॒ వై రు॒ద్రా ఆ॑ది॒త్యాః సగ్గ్॑స్రా॒వభా॑గాః
 . తేషాం॒ తద్భా॑గ॒ధేయం᳚ .. 3. 3. 9. 7..

67 తానే॒వ తేన॑ ప్రీణాతి . వై॒శ్వ॒దే॒వ్యర్చా . ఏ॒తే హి విశ్వే॑ దే॒వాః .
 త్రి॒ష్టుగ్భ॑వతి . ఇం॒ద్రి॒యం వై త్రి॒ష్టుక్ . ఇం॒ద్రి॒యమే॒వ యజ॑మానే దధాతి .
 అ॒గ్నేర్వా॒మప॑న్నగృహస్య॒ సద॑సి సాదయా॒మీత్యా॑హ . ఇ॒యం వా అ॒గ్నిరప॑న్నగృహః
 . అ॒స్యా ఏ॒వైనే॒ సద॑నే సాదయతి . సు॒మ్నాయ॑ సుమ్నినీ సు॒మ్నే మా॑ ధత్త॒మిత్యా॑హ ..

 3. 3. 9. 8..

68 ప్ర॒జా వై ప॒శవః॑ సు॒మ్నం . ప్ర॒జామే॒వ ప॒శూనా॒త్మంధ॑త్తే . ధు॒రి
 ధు॒ర్యౌ॑ పాత॒మిత్యా॑హ . జా॒యా॒ప॒త్యోర్గో॑పీ॒థాయ॑ . అగ్నే॑ఽదబ్ధాయోఽశీతతనో॒
 ఇత్యా॑హ . య॒థా॒య॒జురే॒వైతత్ . పా॒హి మా॒ఽద్య ది॒వః పా॒హి ప్రసి॑త్యై
 పా॒హి దురి॑ష్ట్యై పా॒హి దు॑రద్మ॒న్యై పా॒హి దుశ్చ॑రితా॒దిత్యా॑హ .
 ఆ॒శిష॑మే॒వైతామాశా᳚స్తే . అవి॑షం నః పి॒తుం కృ॑ణు సు॒షదా॒ యోని॒గ్గ్॒
 స్వాహేతీ᳚ధ్మ సం॒వృశ్చ॑నాన్యన్వాహార్య॒పచ॑నేఽభ్యా॒ధాయ॑ ఫలీకరణహో॒మం
 జు॑హోతి . అతి॑రిక్తాని॒ వా ఇ॑ధ్మసం॒వృశ్చ॑నాని .. 3. 3. 9. 9..

69 అతి॑రిక్తాః ఫలీ॒కర॑ణాః . అతి॑రిక్తమాజ్యోచ్ఛేష॒ణం . అతి॑రిక్త ఏ॒వాతి॑రిక్తం
 దధాతి . అథో॒ అతి॑రిక్తేనై॒వాతి॑రిక్తమా॒ప్త్వాఽవ॑రుంధే . వేది॑ర్దే॒వేభ్యో॒
 నిలా॑యత . తాం వే॒దేనాన్వ॑విందన్ . వే॒దేన॒ వేదిం॑ వివిదుః పృథి॒వీం . సా
 ప॑ప్రథే పృథి॒వీ పార్థి॑వాని . గర్భం॑ బిభర్తి॒ భువ॑నేష్వం॒తః . తతో॑
 య॒జ్ఞో జా॑యతే విశ్వ॒దాని॒రితి॑ పు॒రస్తా᳚థ్స్తంబయ॒జుషో॑ వే॒దేన॒ వేది॒ꣳ॒
 సంమా॒ర్॒ష్ట్యను॑విత్త్యై .. 3. 3. 9. 10..

70 అథో॒ యద్వే॒దశ్చ॒ వేది॑శ్చ॒ భవ॑తః . మి॒థు॒న॒త్వాయ॒
 ప్రజా᳚త్యై . ప్ర॒జాప॑తే॒ర్వా ఏ॒తాని॒ శ్మశ్రూ॑ణి . యద్వే॒దః .
 పత్ని॑యా ఉ॒పస్థ॒ ఆస్య॑తి . మి॒థు॒నమే॒వ క॑రోతి . విం॒దతే᳚
 ప్ర॒జాం . వే॒దꣳ హోతాఽఽహ॑వ॒నీయా᳚థ్స్తృ॒ణన్నే॑తి . య॒జ్ఞమే॒వ
 తథ్సంత॑నో॒త్యోత్త॑రస్మాదర్ధమా॒సాత్ . తꣳ సంత॑త॒ముత్త॑రేఽర్ధమా॒స ఆల॑భతే
 .. 3. 3. 9. 11..

71 తం కా॒లే కా॑ల॒ ఆగ॑తే యజతే . బ్ర॒హ్మ॒వా॒దినో॑ వదంతి . స త్వా అ॑ధ్వ॒ర్యుః
 స్యా᳚త్ . యో యతో॑ య॒జ్ఞం ప్ర॑యుం॒క్తే . తదే॑నం ప్రతిష్ఠా॒పయ॒తీతి॑ . వాతా॒ద్వా
 అ॑ధ్వ॒ర్యుర్య॒జ్ఞం ప్రయుం॑క్తే . దేవా॑ గాతువిదో గా॒తుం వి॒త్త్వా గా॒తుమి॒తేత్యా॑హ .
 యత॑ ఏ॒వ య॒జ్ఞం ప్ర॑యుం॒క్తే . తదే॑నం॒ ప్రతి॑ష్ఠాపయతి . ప్రతి॑తిష్ఠతి
 ప్ర॒జయా॑ ప॒శుభి॒ర్యజ॑మానః .. 3. 3. 9. 12..

తి॒ష్ఠ॒తీ॒మే లో॒కా గ॑మయతి॒ ద్యౌర్వృష్టి॑మే॒వావ॑రుంధే ప॒ర్యధ॑త్థా॒ ఇత్యా॑హ॒
 సమి॑ష్ట్యై భాగ॒ధేయం॑ ధత్త॒మిత్యా॑హ॒ వా ఇ॑ధ్మసం॒వృశ్చ॑నా॒న్యను॑విత్త్యై
 లభతే॒ యజ॑మానః .. 9..

72 యో వా అయ॑థాదేవతం య॒జ్ఞము॑ప॒చర॑తి . ఆ దే॒వతా᳚భ్యో వృశ్చ్యతే
 . పాపీ॑యాన్భవతి . యోఽయ॑థాదేవ॒తం . న దే॒వతా᳚భ్య॒ ఆవృ॑శ్చ్యతే .
 వసీ॑యాన్భవతి . వా॒రు॒ణో వై పాశః॑ . ఇ॒మం విష్యా॑మి॒ వరు॑ణస్య॒ పాశ॒మిత్యా॑హ .
 వ॒రు॒ణ॒పా॒శాదే॒వైనాం᳚ ముంచతి . స॒వి॒తృప్ర॑సూతో యథాదేవ॒తం .. 3. 3. 10. 1..

73 న దే॒వతా᳚భ్య॒ ఆవృ॑శ్చ్యతే . వసీ॑యాన్భవతి . ధా॒తుశ్చ॒ యోనౌ॑
 సుకృ॒తస్య॑ లో॒క ఇత్యా॑హ . అ॒గ్నిర్వై ధా॒తా . పుణ్యం॒ కర్మ॑ సుకృ॒తస్య॑ లో॒కః .
 అ॒గ్నిరే॒వైనాం᳚ ధా॒తా . పుణ్యే॒ కర్మ॑ణి సుకృ॒తస్య॑ లో॒కే ద॑ధాతి . స్యో॒నం మే॑
 స॒హ పత్యా॑ కరో॒మీత్యా॑హ . ఆ॒త్మన॑శ్చ॒ యజ॑మానస్య॒ చానా᳚త్యై సం॒త్వాయ॑
 . సమాయు॑షా॒ సం ప్ర॒జయేత్యా॑హ .. 3. 3. 10. 2..

74 ఆ॒శిష॑మే॒వైతామాశా᳚స్తే పూర్ణపా॒త్రే . అం॒త॒తో॑ఽను॒ష్టుభా᳚ . చతు॑ష్ప॒ద్వా
 ఏ॒తచ్ఛందః॒ ప్రతి॑ష్ఠితం॒ పత్ని॑యై పూర్ణపా॒త్రే భ॑వతి . అ॒స్మిం ల్లో॒కే
 ప్రతి॑తిష్ఠా॒నీతి॑ . అ॒స్మిన్నే॒వ లో॒కే ప్రతి॑తిష్ఠతి . అథో॒ వాగ్వా అ॑ను॒ష్టుక్ .
 వాఙ్మి॑థు॒నం . ఆపో॒ రేతః॑ ప్ర॒జన॑నం . ఏ॒తస్మా॒ద్వై మి॑థు॒నాద్వి॒ద్యోత॑మానః
 స్త॒నయ॑న్వర్షతి . రేతః॑ సిం॒చన్ .. 3. 3. 10. 3..

75 ప్ర॒జాః ప్ర॑జ॒నయన్న్॑ . యద్వై య॒జ్ఞస్య॒ బ్రహ్మ॑ణా యు॒జ్యతే᳚ . బ్రహ్మ॑ణా॒
 వై తస్య॑ విమో॒కః . అ॒ద్భిః శాంతిః॑ . విము॑క్తం॒ వా ఏ॒తర్హి॒ యోక్త్రం॒
 బ్రహ్మ॑ణా . ఆ॒దాయై॑న॒త్పత్నీ॑ స॒హాప ఉప॑గృహ్ణీతే॒ శాంత్యై᳚ . అం॒జ॒లౌ
 పూ᳚ర్ణపా॒త్రమాన॑యతి . రేత॑ ఏ॒వాస్యాం᳚ ప్ర॒జాం ద॑ధాతి . ప్ర॒జయా॒ హి మ॑ను॒ష్యః॑
 పూ॒ర్ణః . ముఖం॒ విమృ॑ష్టే . అ॒వ॒భృ॒థస్యై॒వ రూ॒పం కృ॒త్వోత్తి॑ష్ఠతి ..

 3. 3. 10. 4.. స॒వి॒తృప్ర॑సూతో యథాదేవ॒తం ప్ర॒జయేత్యా॑హ సిం॒చన్మృ॑ష్ట॒
 ఏకం॑ చ .. 10..

76 ప॒రి॒వే॒షో వా ఏ॒ష వన॒స్పతీ॑నాం . యదు॑పవే॒షః . య ఏ॒వం వేద॑ . విం॒దతే॑
 పరివే॒ష్టారం᳚ . తము॑త్క॒రే . యం దే॒వా మ॑ను॒ష్యే॑షు . ఉ॒ప॒వే॒షమ॑ధారయన్ .
 యే అ॒స్మదప॑ చేతసః . తాన॒స్మభ్య॑మి॒హాకు॑రు . ఉప॑వే॒షోప॑విడ్ఢి నః .. 3. 3. 11. 1..

77 ప్ర॒జాం పుష్టి॒మథో॒ ధనం᳚ . ద్వి॒పదో॑ న॒శ్చతు॑ష్పదః
 . ధ్రు॒వానన॑పగాన్కు॒ర్వితి॑ పు॒రస్తా᳚త్ప్ర॒త్యంచ॒ముప॑గూహతి .
 తస్మా᳚త్పు॒రస్తా᳚త్ప్ర॒త్యంచః॑ శూ॒ద్రా అవ॑స్యంతి . స్థ॒వి॒మ॒త ఉప॑గూహతి .
 అప్ర॑తివాదిన ఏ॒వైనా᳚న్కురుతే . ధృష్టి॒ర్వా ఉ॑పవే॒షః . శు॒చర్తో వజ్రో॒ బ్రహ్మ॑ణా॒
 సꣳశి॑తః . యోప॑వే॒షే శుక్ . సాఽముమృ॑చ్ఛతు॒ యం ద్వి॒ష్మ ఇతి॑ .. 3. 3. 11. 2..

78 అథా᳚స్మై నామ॒గృహ్య॒ ప్రహ॑రతి . నిర॒ముం ను॑ద॒ ఓక॑సః . స॒పత్నో॒ యః
 పృ॑త॒న్యతి॑ . ని॒ర్బా॒ధ్యే॑న హ॒విషా᳚ . ఇంద్ర॑ ఏణం॒ పరా॑శరీత్ . ఇ॒హి తి॒స్రః
 ప॑రా॒వతః॑ . ఇ॒హి పంచ॒జనా॒ꣳ॒ అతి॑ . ఇ॒హి తి॒స్రోఽతి॑ రోచ॒నాయావ॑త్ .
 సూఱ్యో॒ అస॑ద్ది॒వి . ప॒ర॒మాం త్వా॑ పరా॒వతం᳚ .. 3. 3. 11. 3..

79 ఇంద్రో॑ నయతు వృత్ర॒హా . యతో॒ న పున॒రాయ॑సి . శ॒శ్వ॒తీభ్యః॒ సమా᳚భ్య॒
 ఇతి॑ . త్రి॒వృద్వా ఏ॒ష వజ్రో॒ బ్రహ్మ॑ణా॒ సꣳశి॑తః . శు॒చైవైనం॑
 వి॒ద్ధ్వా . ఏ॒భ్యో లో॒కేభ్యో॑ ని॒ర్ణుద్య॑ . వజ్రే॑ణ॒ బ్రహ్మ॑ణా స్తృణుతే .
 హ॒తో॑ఽసావవ॑ధిష్మా॒ముమిత్యా॑హ॒ స్తృత్యై᳚ . యం ద్వి॒ష్యాత్తం ధ్యా॑యేత్ .
 శు॒చైవైన॑మర్పయతి .. 3. 3. 11. 4..

 నో॒ద్వి॒ష్మ ఇతి॑ పరా॒వత॑మర్పయతి .. 11..

 ప్రత్యు॑ష్టం ది॒వః శిల్ప॒మయ॑జ్ఞో ఘృ॒తం చ॑ దేవాసు॒రాః స ఏ॒తమింద్ర॒ ఆపో॑
దేవీర॒గ్నినా॒ ధిష్ణి॑యా॒ అథ॒ స్రుచౌ॒ యో వా అయ॑థాదేవతం పరివే॒షో వా ఏకా॑దశ
.. 11..

 ప్రత్యు॑ష్ట॒మయ॑జ్ఞ ఏ॒షా హి విశ్వే॑షాం దే॒వానా॑మూ॒ర్జా పృ॑థి॒వీమథో॒
రక్ష॑సాం॒ తాం ప్రజా॑తిం॒ ద్వాభ్యాం॒ తం కా॒లేకా॑లే॒ నవ॑సప్తతిః .. 79..

 ప్రత్యు॑ష్టꣳ శు॒చైవైన॑మర్పయతి ..

తృతీయాష్టకే చతుర్థః ప్రపాఠకః 4

1 బ్రహ్మ॑ణే బ్రాహ్మ॒ణమాల॑భతే . క్ష॒త్త్రాయ॑ రాజ॒న్యం᳚ . మ॒రుద్భ్యో॒ వైశ్యం᳚ .
   తప॑సే శూ॒ద్రం . తమ॑సే॒ తస్క॑రం . నార॑కాయ వీర॒హణం᳚ . పా॒ప్మనే᳚ క్లీ॒బం .
   ఆ॒క్ర॒యాయా॑యో॒గూం . కామా॑య పు2ꣳశ్చ॒లూం . అతి॑క్రుష్టాయ మాగ॒ధం .. 3. 4. 1. 1.. .. 1..

2 గీ॒తాయ॑ సూ॒తం . నృ॒త్తాయ॑ శైలూ॒షం . ధర్మా॑య సభాచ॒రం . న॒ర్మాయ॑
   రే॒భం . నరి॑ష్ఠాయై భీమ॒లం . హసా॑య॒ కారిం᳚ . ఆ॒నం॒దాయ॑ స్త్రీష॒ఖం .
   ప్ర॒ముదే॑ కుమారీపు॒త్రం . మే॒ధాయై॑ రథకా॒రం . ధైర్యా॑య॒ తక్షా॑ణం .. 3. 4. 2. 1.. .. 2..

3 శ్రమా॑య కౌలా॒లం . మా॒యాయై॑ కార్మా॒రం . రూ॒పాయ॑ మణికా॒రం . శుభే॑ వ॒పం .
   శ॒ర॒వ్యా॑యా ఇషుకా॒రం . హే॒త్యై ధ॑న్వకా॒రం . కర్మ॑ణే జ్యాకా॒రం . ది॒ష్టాయ॑
   రజ్జుస॒ర్గం . మృ॒త్యవే॑ మృగ॒యుం . అంత॑కాయ శ్వ॒నితం᳚ .. 3. 4. 3. 1.. .. 3..

4 సం॒ధయే॑ జా॒రం . గే॒హాయో॑పప॒తిం . నిరృ॑త్యై పరివి॒త్తం . ఆర్త్యై॑
   పరివివిదా॒నం . అరా᳚ధ్యై దిధిషూ॒పతిం᳚ . ప॒విత్రా॑య భి॒షజం᳚ . ప్ర॒జ్ఞానా॑య
   నక్షత్రద॒ర్॒శం . నిష్కృ॑త్యై పేశస్కా॒రీం . బలా॑యోప॒దాం . వర్ణా॑యానూ॒రుధం᳚
   .. 3. 4. 4. 1.. .. 4..

5 న॒దీభ్యః॑ పౌంజి॒ష్టం . ఋ॒క్షీకా᳚భ్యో॒ నైషా॑దం . పు॒రు॒ష॒వ్యా॒ఘ్రాయ॑
   దు॒ర్మదం᳚ . ప్ర॒యుద్భ్య॒ ఉన్మ॑త్తం . గం॒ధ॒ర్వా॒ఫ్స॒రాభ్యో॒ వ్రాత్యం᳚ .
   స॒ర్ప॒దే॒వ॒జ॒నేభ్యోఽప్ర॑తిపదం . అవే᳚భ్యః కిత॒వం . ఇ॒ర్యతా॑యా॒ అకి॑తవం .
   పి॒శా॒చేభ్యో॑ బిదలకా॒రం . యా॒తు॒ధానే᳚భ్యః కంటకకా॒రం .. 3. 4. 5. 5.. .. 5..

6 ఉ॒థ్సా॒దేభ్యః॑ కు॒బ్జం . ప్ర॒ముదే॑ వామ॒నం . ద్వా॒ర్భ్యః స్రా॒మం . స్వప్నా॑యాం॒ధం
   . అధ॑ర్మాయ బధి॒రం . సం॒జ్ఞానా॑య స్మరకా॒రీం . ప్ర॒కా॒మోద్యా॑యోప॒సదం᳚ .
   ఆ॒శి॒క్షాయై᳚ ప్ర॒శ్నినం᳚ . ఉ॒ప॒శి॒క్షాయా॑ అభిప్ర॒శ్నినం᳚ . మ॒ర్యాదా॑యై
   ప్రశ్నవివా॒కం .. 3. 4. 6. 6.. .. 6..

7 ఋత్యై᳚ స్తే॒నహృ॑దయం . వైర॑హత్యాయ॒ పిశు॑నం . వివి॑త్త్యై క్ష॒త్తారం᳚
   . ఔప॑ద్రష్టాయ సంగ్రహీ॒తారం᳚ . బలా॑యానుచ॒రం . భూ॒మ్నే ప॑రిష్కం॒దం .
   ప్రి॒యాయ॑ ప్రియవా॒దినం᳚ . అరి॑ష్ట్యా అశ్వసా॒దం . మేధా॑య వాసః పల్పూ॒లీం .
   ప్ర॒కా॒మాయ॑ రజయి॒త్రీం .. 3. 4. 7. 1.. .. 7..

8 భాయై॑ దార్వాహా॒రం . ప్ర॒భాయా॑ ఆగ్నేం॒ధం . నాక॑స్య పృ॒ష్ఠాయా॑భిషే॒క్తారం᳚
   . బ్ర॒ధ్నస్య॑ వి॒ష్టపా॑య పాత్రనిర్ణే॒గం . దే॒వ॒లో॒కాయ॑ పేశి॒తారం᳚ .
   మ॒ను॒ష్య॒లో॒కాయ॑ ప్రకరి॒తారం᳚ . సర్వే᳚భ్యో లో॒కేభ్య॑ ఉపసే॒క్తారం᳚ .
   అవ॑ర్త్యై వ॒ధాయో॑పమంథి॒తారం᳚ . సు॒వ॒ర్గాయ॑ లో॒కాయ॑ భాగ॒దుఘం᳚ .
   వర్షి॑ష్ఠాయ॒ నాకా॑య పరివే॒ష్టారం᳚ .. 3. 4. 8. 1.. .. 8..

9 అర్మే᳚భ్యో హస్తి॒పం . జ॒వాయా᳚శ్వ॒పం . పుష్ట్యై॑ గోపా॒లం . తేజ॑సేఽజపా॒లం
   . వీ॒ర్యా॑యావిపా॒లం . ఇరా॑యై కీ॒నాశం᳚ . కీ॒లాలా॑య సురాకా॒రం . భ॒ద్రాయ॑
   గృహ॒పం . శ్రేయ॑సే విత్త॒ధం . అధ్య॑క్షాయానుక్ష॒త్తారం᳚ .. 3. 4. 9. 1.. .. 9..

10 మ॒న్యవే॑ఽయస్తా॒పం . క్రోధా॑య నిస॒రం . శోకా॑యాభిస॒రం
   . ఉ॒త్కూ॒ల॒వి॒కూ॒లాభ్యాం᳚ త్రి॒స్థినం᳚ . యోగా॑య యో॒క్తారం᳚ . క్షేమా॑య
   విమో॒క్తారం᳚ . వపు॑షే మానస్కృ॒తం . శీలా॑యాంజనీకా॒రం . నిరృ॑త్యై కోశకా॒రీం
   . య॒మాయా॒సూం .. 3. 4. 10. 1.. .. 10..

11 య॒మ్యై॑ యమ॒సూం . అథ॑ర్వ॒భ్యోఽవ॑తోకాం . సం॒వ॒థ్స॒రాయ॑ పర్యా॒రిణీం᳚
   . ప॒రి॒వ॒థ్స॒రాయావి॑జాతాం . ఇ॒దా॒వ॒థ్స॒రాయా॑ప॒స్కద్వ॑రీం .
   ఇ॒ద్వ॒థ్స॒రాయా॒తీత్వ॑రీం . వ॒థ్స॒రాయ॒ విజ॑ర్జరాం . స॒ర్వం॒థ్స॒రాయ॒
   పలి॑క్నీం . వనా॑య వన॒పం . అ॒న్యతో॑ఽరణ్యాయ దావ॒పం .. 3. 4. 11. 1.. .. 11..

12 సరో᳚భ్యో ధైవ॒రం . వేశం॑తాభ్యో॒ దాశం᳚ . ఉ॒ప॒స్థావ॑రీభ్యో॒ బైందం᳚ .
   న॒డ్వ॒లాభ్యః॑ శౌష్క॒లం . పా॒ర్యా॑య కైవ॒ర్తం . అ॒వా॒ర్యా॑య మార్గా॒రం .
   తీ॒ర్థేభ్య॑ ఆం॒దం . విష॑మేభ్యో మైనా॒లం . స్వనే᳚భ్యః॒ పర్ణ॑కం . గుహా᳚భ్యః॒
   కిరా॑తం . సాను॑భ్యో॒ జంభ॑కం . పర్వ॑తేభ్యః॒ కింపూ॑రుషం .. 3. 4. 12. 1.. .. 12..

13 ప్ర॒తి॒శ్రుత్కా॑యా ఋతు॒లం . ఘోషా॑య భ॒షం . అంతా॑య బహువా॒దినం᳚ .
   అ॒నం॒తాయ॒ మూకం᳚ . మహ॑సే వీణావా॒దం . క్రోశా॑య తూణవ॒ధ్మం . ఆ॒క్రం॒దాయ॑
   దుందుభ్యాఘా॒తం . అ॒వ॒ర॒స్ప॒రాయ॑ శంఖ॒ధ్మం . ఋ॒భుభ్యో॑ఽజినసంధా॒యం .
   సా॒ధ్యేభ్య॑శ్చర్మ॒మ్ణం .. 3. 4. 13. 1.. .. 13..

14 బీ॒భ॒థ్సాయై॑ పౌల్క॒సం . భూత్యై॑ జాగర॒ణం . అభూ᳚త్యై స్వప॒నం .
   తు॒లాయై॑ వాణి॒జం . వర్ణా॑య హిరణ్యకా॒రం . విశ్వే᳚భ్యో దే॒వేభ్యః॑ సిధ్మ॒లం .
   ప॒శ్చా॒ద్దో॒షాయ॑ గ్లా॒వం . ఋత్యై॑ జనవా॒దినం᳚ . వ్యృ॑ద్ధ్యా అపగ॒ల్భం .
   స॒ꣳ॒శ॒రాయ॑ ప్ర॒చ్ఛిదం᳚ .. 3. 4. 14. 1.. .. 14..

15 హసా॑య పు2ꣳశ్చ॒లూమాల॑భతే . వీ॒ణా॒వా॒దం గణ॑కం గీ॒తాయ॑ . యాద॑సే
   శాబు॒ల్యాం . న॒ర్మాయ॑ భద్రవ॒తీం . తూ॒ష్ణ॒వ॒ధ్మం గ్రా॑మ॒ణ్యం॑ పాణిసంఘా॒తం
   నృ॒త్తాయ॑ . మోదా॑యాను॒క్రోశ॑కం . ఆ॒నం॒దాయ॑ తల॒వం .. 3. 4. 15. 1.. .. 15..

16 అ॒క్ష॒రా॒జాయ॑ కిత॒వం . కృ॒తాయ॑ సభా॒వినం᳚ . త్రేతా॑యా ఆదినవద॒ర్॒శం .
   ద్వా॒ప॒రాయ॑ బహిః॒సదం᳚ . కల॑యే సభాస్థా॒ణుం . దు॒ష్కృ॒తాయ॑ చ॒రకా॑చార్యం
   . అధ్వ॑నే బ్రహ్మచా॒రిణం᳚ . పి॒శా॒చేభ్యః॑ సైల॒గం . పి॒పా॒సాయై॑ గోవ్య॒చ్ఛం
   . నిరృ॑త్యై గోఘా॒తం . క్షు॒ధే గో॑విక॒ర్తం . క్షు॒త్తృ॒ష్ణాభ్యాం॒ తం . యో
   గాం వి॒కృంతం॑తం మా॒ꣳ॒సం భిక్ష॑మాణ ఉప॒తిష్ఠ॑తే .. 3. 4. 16. 1.. .. 16..

17 భూమ్యై॑ పీఠస॒ర్పిణ॒మాల॑భతే . అ॒గ్నయేఽꣳ॑స॒లం . వా॒యవే॑ చాండా॒లం
   . అం॒తరి॑క్షాయ వꣳశన॒ర్తినం᳚ . ది॒వే ఖ॑ల॒తిం . సూర్యా॑య హర్య॒క్షం .
   చం॒ద్రమ॑సే మిర్మి॒రం . నక్ష॑త్రేభ్యః కి॒లాసం᳚ . అహ్నే॑ శు॒క్లం పిం॑గ॒లం .
   రాత్రి॑యై కృ॒ష్ణం పిం॑గా॒క్షం .. 3. 4. 17. 1.. .. 17..

18 వా॒చే పురు॑ష॒మాల॑భతే . ప్రా॒ణమ॑పా॒నం వ్యా॒నము॑దా॒నꣳ స॑మా॒నం
   తాన్, వా॒యవే᳚ . సూర్యా॑య॒ చక్షు॒రాల॑భతే . మన॑శ్చం॒ద్రమ॑సే . ది॒గ్భ్యః
   శ్రోత్రం᳚ . ప్ర॒జాప॑తయే॒ పురు॑షం .. 3. 4. 18. 1.. .. 18..

19 అథై॒తానరూ॑పేభ్య॒ ఆల॑భతే . అతి॑హ్రస్వ॒మతి॑దీర్ఘం .
   అతి॑కృశ॒మత్యꣳ॑సలం . అతి॑శుక్ల॒మతి॑కృష్ణం . అతి॑శ్లక్ష్ణ॒మతి॑లోమశం
   . అతి॑కిరిట॒మతి॑దంతురం . అతి॑మిర్మిర॒మతి॑మేమిషం . ఆ॒శాయై॑ జా॒మిం .
   ప్ర॒తీ॒క్షాయై॑ కుమా॒రీం .. 3. 4. 19. 1.. .. 19..

 బ్రహ్మ॑ణే గీ॒తాయ॒ శ్రమా॑య సం॒ధయే॑ న॒దీభ్య॑ ఉథ్సా॒దేభ్య॒ ఋత్యై॒భాయా॒
   అర్మే᳚భ్యో మ॒న్యవే॑ య॒మ్యై॑ దశ॑దశ॒ సరో᳚భ్యో॒ ద్వాద॑శ ప్రతి॒శ్రుత్కా॑యై
   బీభ॒థ్సాయై॒ దశ॑దశ॒ హసా॑య స॒ప్తాఖ్ష॑ రా॒జాయ॒ త్రయో॑దశ॒ భూమ్యై॒
   దశ॑ వా॒చే షడథ॒ నవైకా॒న్న విꣳ॑శతిః .. 19..

 బ్రహ్మ॑ణే య॒మ్యై॑ నవ॑దశ .. 19..

 బ్రహ్మ॑ణే కుమా॒రీం ..

తృతీయాష్టకే పంచమః ప్రపాఠకః 5

1 స॒త్యం ప్రప॑ద్యే . ఋ॒తం ప్రప॑ద్యే . అ॒మృతం॒ ప్రప॑ద్యే . ప్ర॒జాప॑తేః ప్రి॒యాం
 త॒నువ॒మనా᳚ర్తాం॒ ప్రప॑ద్యే . ఇ॒దమ॒హం పం॑చద॒శేన॒ వజ్రే॑ణ . ద్వి॒షంతం॒
 భ్రాతృ॑వ్య॒మవ॑క్రామామి . యో᳚ఽస్మాంద్వేష్టి॑ . యం చ॑ వ॒యం ద్వి॒ష్మః . భూర్భువః॒
 సువః॑ . హిం .. 3. 5. 1. 1.. స॒త్యం దశ॑ .. 1..

2 ప్ర వో॒ వాజా॑ అ॒భిద్య॑వః . హ॒విష్మం॑తో ఘృ॒తాచ్యా᳚ . దే॒వాంజి॑గాతి సుమ్న॒యుః
 . అగ్న॒ ఆయా॑హి వీ॒తయే᳚ . గృ॒ణా॒నో హ॒వ్యదా॑తయే . నిహోతా॑ సథ్సి బ॒ర్॒హిషి॑ .
 తం త్వా॑ స॒మిద్భి॑రంగిరః . ఘృ॒తేన॑ వర్ధయామసి . బృ॒హచ్ఛో॑చా యవిష్ఠ్య .
 స నః॑ పృ॒థు శ్ర॒వాయ్యం᳚ .. 3. 5. 2. 1..

3 అచ్ఛా॑ దేవ వివాససి . బృ॒హద॑గ్నే సు॒వీర్యం᳚ . ఈ॒డేన్యో॑ నమ॒స్య॑స్తి॒రః .
 తమాꣳ॑సి దర్శ॒తః . సమ॒గ్నిరి॑ద్ధ్యతే॒ వృషా᳚ . వృషో॑ అ॒గ్నిః సమి॑ద్ధ్యతే .
 అశ్వో॒ న దే॑వ॒వాహ॑నః . తꣳ హ॒విష్మం॑త ఈడతే . వృష॑ణం త్వా వ॒యం వృషన్॑
 . వృషా॑ణః॒ సమి॑ధీమహి .. 3. 5. 2. 2..

4 అగ్నే॒ దీద్య॑తం బృ॒హత్ . అ॒గ్నిం దూ॒తం వృ॑ణీమహే . హోతా॑రం వి॒శ్వవే॑దసం .
 అ॒స్య య॒జ్ఞస్య॑ సు॒క్రతుం᳚ . స॒మి॒ద్ధ్యమా॑నో అధ్వ॒రే . అ॒గ్నిః పా॑వ॒క ఈడ్యః॑
 . శో॒చిష్కే॑శ॒స్తమీ॑మహే . సమి॑ద్ధో అగ్న ఆహుత . దే॒వాన్, య॑క్షి స్వధ్వర .
 త్వꣳ హి హ॑వ్య॒వాడసి॑ . ఆజు॑హోత దువ॒స్యత॑ . అ॒గ్నిం ప్ర॑య॒త్య॑ధ్వ॒రే .
 వృ॒ణీ॒ధ్వꣳ హ॑వ్య॒వాహ॑నం . త్వం వరు॑ణ ఉ॒త మి॒త్రో అ॑గ్నే . త్వాం వ॑ర్ధంతి
 మ॒తిభి॒ర్వసి॑ష్ఠాః . త్వే వసు॑ సుషణ॒నాని॑ సంతు . యూ॒యం పా॑త స్వ॒స్తిభిః॒
 సదా॑ నః .. 3. 5. 2. 3.. శ్ర॒వాయ్య॑మిధీమ॒హ్యసి॑ స॒ప్త చ॑ .. 2..

5 అగ్నే॑ మ॒హాꣳ అ॑సి బ్రాహ్మణ భారత . అసా॒వసౌ᳚ . దే॒వేద్ధో॒ మన్వి॑ద్ధః .
 ఋషి॑ష్టుతో॒ విప్రా॑నుమదితః . క॒వి॒శ॒స్తో బ్రహ్మ॑సꣳశితో ఘృ॒తాహ॑వనః .
 ప్ర॒ణీర్య॒జ్ఞానాం᳚ . ర॒థీర॑ధ్వ॒రాణాం᳚ . అ॒తూర్తో॒ హోతా᳚ . తూర్ణి॑ర్హవ్య॒వాట్ .
 ఆస్పాత్రం॑ జు॒హూర్దే॒వానాం᳚ .. 3. 5. 3. 1..

6 చ॒మ॒సో దే॑వ॒పానః॑ . అ॒రాꣳ ఇ॑వాగ్నే నే॒మిర్దే॒వాగ్స్త్వం ప॑రి॒భూర॑సి .
 ఆవ॑హ దే॒వాన్, యజ॑మానాయ . అ॒గ్నిమ॑గ్న॒ ఆవ॑హ . సోమ॒మావ॑హ . అ॒గ్నిమావ॑హ .
 ప్ర॒జాప॑తి॒మావ॑హ . అ॒గ్నీషోమా॒వావ॑హ . ఇం॒ద్రా॒గ్నీ ఆవ॑హ . ఇంద్ర॒మావ॑హ .
 మ॒హేం॒ద్రమావ॑హ . దే॒వాꣳ ఆ᳚జ్య॒పాꣳ ఆవ॑హ . అ॒గ్నిꣳ హో॒త్రాయావ॑హ .
 స్వం మ॑హి॒మాన॒మావ॑హ . ఆ చా᳚గ్నే దే॒వాన్, వహ॑ . సు॒యజా॑ చ యజ జాతవేదః ..

 3. 5. 3. 2.. దే॒వానా॒మింద్ర॒మావ॑హ॒ షట్చ॑ .. 3..

7 అ॒గ్నిర్హోతా॒ వేత్వ॒గ్నిః . హో॒త్రం వే᳚త్తు ప్రావి॒త్రం . స్మో వ॒యం . సా॒ధు తే॑ యజమాన
 దే॒వతా᳚ . ఘృ॒తవ॑తీమధ్వఱ్యో॒ స్రుచ॒మాస్య॑స్వ . దే॒వా॒యువం॑ వి॒శ్వవా॑రాం .
 ఈడా॑మహై దే॒వాꣳ ఈ॒డేఽన్యాన్॑ . న॒మ॒స్యామ॑ నమ॒స్యాన్॑ . యజా॑మ య॒జ్ఞియాన్॑
 .. 3. 5. 4. 1.. అ॒గ్నిర్హోతా॒ నవ॑ .. 4..

8 స॒మిధో॑ అగ్న॒ ఆజ్య॑స్య వియంతు . తనూ॒నపా॑దగ్న॒ ఆజ్య॑స్య వేతు . ఇ॒డో అ॑గ్న॒
 ఆజ్య॑స్య వియంతు . బ॒ర్॒హిర॑గ్న॒ ఆజ్య॑స్య వేతు . స్వాహా॒ఽగ్నిం . స్వాహా॒ సోమం᳚ .
 స్వాహా॒ఽగ్నిం . స్వాహా᳚ ప్ర॒జాప॑తిం . స్వాహా॒గ్నీషోమౌ᳚ . స్వాహేం᳚ద్రా॒గ్నీ . స్వాహేంద్రం᳚ .
 స్వాహా॑ మహేం॒ద్రం . స్వాహా॑ దే॒వాꣳ ఆ᳚జ్య॒పాన్ . స్వాహా॒ఽగ్నిꣳ హో॒త్రాజ్జు॑షా॒ణాః .
 అగ్న॒ ఆజ్య॑స్య వియంతు .. 3. 5. 5. 1.. ఇం॒ద్రా॒గ్నీ పంచ॑ చ .. 5..

9 అ॒గ్నిర్వృ॒త్రాణి॑ జంఘనత్ . ద్ర॒వి॒ణ॒స్యుర్వి॑ప॒న్యయా᳚ . సమి॑ద్ధః శు॒క్ర
 ఆహు॑తః . జు॒షా॒ణో అ॒గ్నిరాజ్య॑స్య వేతు . త్వꣳ సో॑మాసి॒ సత్ప॑తిః . త్వꣳ రాజో॒త
 వృ॑త్ర॒హా . త్వం భ॒ద్రో అ॑సి॒క్రతుః॑ . జు॒షా॒ణః సోమ॒ ఆజ్య॑స్య హ॒విషో॑
 వేతు . అ॒గ్నిః ప్ర॒త్నేన॒ జన్మ॑నా . శుంభా॑నస్త॒నువ॒గ్గ్॒ స్వాం . క॒విర్విప్రే॑ణ
 వావృధే . జు॒షా॒ణో అ॒గ్నిరాజ్య॑స్య వేతు . సోమ॑ గీ॒ర్భిష్ట్వా॑ వ॒యం . వ॒ర్ధయా॑మో
 వచో॒విదః॑ . సు॒మృ॒డీ॒కో న॒ ఆవి॑శ . జు॒షా॒ణః సోమ॒ ఆజ్య॑స్య హ॒విషో॑
 వేతు .. 3. 5. 6. 1.. స్వాꣳ షట్చ॑ .. 6..

10 అ॒గ్నిర్మూ॒ర్ధా ది॒వః క॒కుత్ . పతిః॑ పృథి॒వ్యా అ॒యం . అ॒పాꣳ రేతాꣳ॑సి
 జిన్వతి . భువో॑ య॒జ్ఞస్య॒ రజ॑సశ్చ నే॒తా . యత్రా॑ ని॒యుద్భిః॒ సచ॑సే
 శి॒వాభిః॑ . ది॒వి మూ॒ర్ధానం॑ దధిషే సువ॒ర్॒షాం . జి॒హ్వామ॑గ్నే చకృషే
 హవ్య॒వాహం᳚ . ప్రజా॑పతే॒ న త్వదే॒తాన్య॒న్యః . విశ్వా॑ జా॒తాని॒ పరి॒ తా బ॑భూవ .
 యత్కా॑మాస్తే జుహు॒మస్తన్నో॑ అస్తు .. 3. 5. 7. 1..

11 వ॒య2ꣳ స్యా॑మ॒ పత॑యో రయీ॒ణాం . స వే॑ద పు॒త్రః పి॒తర॒ꣳ॒ స మా॒తరం᳚
 . స సూ॒నుర్భు॑వ॒థ్స భు॑వ॒త్పున॑ర్మఘః . స ద్యామౌర్ణో॑దం॒తరి॑క్ష॒ꣳ॒
 స సువః॑ . స విశ్వా॒ భువో॑ అభవ॒థ్స ఆభ॑వత్ . అగ్నీ॑షోమా॒ సవే॑దసా . సహూ॑తీ
 వనతం॒ గిరః॑ . సం దే॑వ॒త్రా బ॑భూవథుః . యు॒వమే॒తాని॑ ది॒వి రో॑చ॒నాని॑
 . అ॒గ్నిశ్చ॑ సోమ॒ సక్ర॑తూ అధత్తం .. 3. 5. 7. 2..

12 యు॒వꣳ సింధూꣳ॑ ర॒భిశ॑స్తేరవ॒ద్యాత్ . అగ్నీ॑షోమా॒వముం॑చతం గృభీ॒తాన్
 . ఇంద్రా᳚గ్నీ రోచ॒నా ది॒వః . పరి॒ వాజే॑షు భూషథః . తద్వాం᳚చేతి॒ ప్రవీ॒ర్యం᳚
 . శ్నథ॑ద్వృ॒త్రము॒త స॑నోతి॒ వాజం᳚ . ఇంద్రా॒యో అ॒గ్నీ సహు॑రీ సప॒ర్యాత్ .
 ఇ॒ర॒జ్యంతా॑ వస॒వ్య॑స్య॒ భూరేః᳚ . సహ॑స్తమా॒ సహ॑సా వాజ॒యంతా᳚ . ఏంద్ర॑
 సాన॒సిꣳ ర॒యిం .. 3. 5. 7. 3..

13 స॒జిత్వా॑నꣳ సదా॒సహం᳚ . వర్షి॑ష్ఠమూ॒తయే॑ భర . ప్రస॑సాహిషే
 పురుహూత॒ శత్రూన్॑ . జ్యేష్ఠ॑స్తే॒ శుష్మ॑ ఇ॒హ రా॒తిర॑స్తు . ఇంద్రాభ॑ర॒
 దక్షి॑ణేనా॒ వసూ॑ని . పతిః॒ సింధూ॑నామసి రే॒వతీ॑నాం . మ॒హాꣳ ఇంద్రో॒ య ఓజ॑సా
 . ప॒ర్జన్యో॑ వృష్టి॒మాꣳ ఇ॑వ . స్తోమై᳚ర్వ॒థ్సస్య॑ వావృధే . మ॒హాꣳ ఇంద్రో॑
 నృ॒వదాచ॑ర్షణి॒ప్రాః .. 3. 5. 7. 4..

14 ఉ॒త ద్వి॒బర్హా॑ అమి॒నః సహో॑భిః . అ॒స్మ॒ద్రియ॑గ్వావృధే వీ॒ర్యా॑య . ఉ॒రుః
 పృ॒థుః సుకృ॑తః క॒ర్తృభి॑ర్భూత్ . పి॒ప్రీ॒హి దే॒వాꣳ ఉ॑శ॒తో య॑విష్ఠ
 . వి॒ద్వాꣳ ఋ॒తూꣳ రృ॑తుపతే యజే॒హ . యే దైవ్యా॑ ఋ॒త్విజ॒స్తేభి॑రగ్నే .
 త్వꣳ హోతౄ॑ణామ॒స్యా య॑జిష్ఠః . అ॒గ్ని2ꣳ స్వి॑ష్ట॒కృతం᳚ . అయా॑డ॒గ్నిర॒గ్నేః
 ప్రి॒యా ధామా॑ని . అయా॒ట్థ్సోమ॑స్య ప్రి॒యా ధామా॑ని .. 3. 5. 7. 5..

15 అయా॑డ॒గ్నేః ప్రి॒యా ధామా॑ని . అయా᳚ట్ప్ర॒జాప॑తేః ప్రి॒యా ధామా॑ని .
 అయా॑డ॒గ్నీషోమ॑యోః ప్రి॒యా ధామా॑ని . అయా॑డింద్రాగ్ని॒యోః ప్రి॒యా ధామా॑ని
 . అయా॒డింద్ర॑స్య ప్రి॒యా ధామా॑ని . అయా᳚ణ్మహేం॒ద్రస్య॑ ప్రి॒యా ధామా॑ని .
 అయా᳚డ్దే॒వానా॑మాజ్య॒పానాం᳚ ప్రి॒యా ధామా॑ని . యక్ష॑ద॒గ్నేర్హోతుః॑ ప్రి॒యా ధామా॑ని
 . యక్ష॒థ్స్వం మ॑హి॒మానం᳚ . ఆయ॑జతా॒మేజ్యా॒ ఇషః॑ . కృ॒ణోతు॒ సో అ॑ధ్వ॒రా
 జా॒తవే॑దాః . జు॒షతాꣳ॑ హ॒విః . అగ్నే॒ యద॒ద్య వి॒శో అ॑ధ్వరస్య హోతః .
 పావ॑క శోచే॒ వేష్ట్వꣳ హి యజ్వా᳚ . ఋ॒తా య॑జాసి మహి॒నా వియద్భూః . హ॒వ్యా వ॑హ
 యవిష్ఠ॒యా తే॑ అ॒ద్య .. 3. 5. 7. 6.. అ॒స్త్వ॒ధ॒త్త॒ꣳ॒ ర॒యిం చ॑ర్షణి॒ప్రాః
 సోమ॑స్య ప్రి॒యా ధామా॒నీష॒ష్షట్చ॑ .. 7..

16 ఉప॑హూతꣳ రథంత॒రꣳ స॒హ పృ॑థి॒వ్యా . ఉప॑ మా రథంత॒రꣳ
 స॒హ పృ॑థి॒వ్యా హ్వ॑యతాం . ఉప॑హూతం వామదే॒వ్యꣳ స॒హాంతరి॑క్షేణ . ఉప॑
 మా వామదే॒వ్యꣳ స॒హాంతరి॑క్షేణ హ్వయతాం . ఉప॑హూతం బృ॒హథ్స॒హ ది॒వా . ఉప॑
 మా బృ॒హథ్స॒హ ది॒వా హ్వ॑యతాం . ఉప॑హూతాః స॒ప్త హోత్రాః᳚ . ఉప॑ మా స॒ప్తహోత్రా᳚
 హ్వయంతాం . ఉప॑హూతా ధే॒నుః స॒హర్ష॑భా . ఉప॑ మా ధే॒నుః స॒హర్ష॑భా హ్వయతాం ..

 3. 5. 8. 1..

17 ఉప॑హూతో భ॒క్షః సఖా᳚ . ఉప॑ మా భ॒క్షః సఖా᳚ హ్వయతాం . ఉప॑హూ॒తా 4 ం హో .
 ఇడోప॑హూతా . ఉప॑హూ॒తేడా᳚ . ఉపో॑ అ॒స్మాꣳ ఇడా᳚ హ్వయతాం . ఇడోప॑హూతా . ఉప॑హూ॒తేడా᳚
 . మా॒న॒వీ ఘృ॒తప॑దీ మైత్రావరు॒ణీ . బ్రహ్మ॑దే॒వకృ॑త॒ముప॑హూతం .. 3. 5. 8. 2..

18 దైవ్యా॑ అధ్వ॒ర్యవ॒ ఉప॑హూతాః . ఉప॑హూతా మను॒ష్యాః᳚ . య ఇ॒మం య॒జ్ఞమవాన్॑ .
 యే య॒జ్ఞప॑తిం॒ వర్ధాన్॑ . ఉప॑హూతే॒ ద్యావా॑పృథి॒వీ . పూ॒ర్వ॒జే ఋ॒తావ॑రీ .
 దే॒వీ దే॒వపు॑త్రే . ఉప॑హూతో॒ఽయం యజ॑మానః . ఉత్త॑రస్యాం దేవయ॒జ్యాయా॒ముప॑హూతః
 . భూయ॑సి హవి॒ష్కర॑ణ॒ ఉప॑హూతః . ది॒వ్యే ధామ॒న్నుప॑హూతః . ఇ॒దం మే॑ దే॒వా
 హ॒విర్జు॑షంతా॒మితి॒ తస్మి॒న్నుప॑హూతః . విశ్వ॑మస్య ప్రి॒యముప॑హూతం . విశ్వ॑స్య
 ప్రి॒యస్యోప॑హూత॒స్యోప॑హూతః .. 3. 5. 8. 3.. స॒హర్ష॑భా హ్వయతా॒ముప॑హూతꣳ
 హవి॒ష్కర॑ణ॒ ఉప॑హూతశ్చ॒త్వారి॑ చ .. 8..

19 దే॒వం బ॒ర్॒హిః . వ॒సు॒వనే॑ వసు॒ధేయ॑స్య వేతు . దే॒వో నరా॒శꣳసః॑ .
 వ॒సు॒వనే॑ వసు॒ధేయ॑స్య వేతు . దే॒వో అ॒గ్నిః స్వి॑ష్ట॒కృత్ . సు॒ద్రవి॑ణా మం॒ద్రః
 క॒విః . స॒త్యమ॑న్మాఽఽయ॒జీ హోతా᳚ . హోతు॑ర్హోతు॒రాయ॑జీయాన్ . అగ్నే॒ యాందే॒వానయా᳚ట్
 . యాꣳ అపి॑ప్రేః . యే తే॑ హో॒త్రే అమ॑థ్సత . తాꣳ స॑స॒నుషీ॒ꣳ॒ హోత్రాం᳚
 దేవంగ॒మాం . ది॒వి దే॒వేషు॑ య॒జ్ఞమేర॑యే॒మం . స్వి॒ష్ట॒కృచ్చాగ్నే॒ హోతాఽభూః᳚ .
 వ॒సు॒వనే॑ వసు॒ధేయ॑స్య నమోవా॒కే వీహి॑ .. 3. 5. 9. 1.. అపి॑ప్రే॒ పంచ॑ చ .. 9..

20 ఇ॒దం ద్యా॑వాపృథివీ భ॒ద్రమ॑భూత్ . ఆర్ధ్మ॑ సూక్తవా॒కం . ఉ॒త న॑మోవా॒కం
 . ఋ॒ధ్యాస్మ॑ సూ॒క్తోచ్య॑మగ్నే . త్వꣳ సూ᳚క్త॒వాగ॑సి . ఉప॑శ్రితో ది॒వః
 పృ॑థి॒వ్యోః . ఓమ॑న్వతీ తే॒ఽస్మిన్, య॒జ్ఞే య॑జమాన॒ ద్యావా॑పృథి॒వీ స్తాం᳚ .
 శం॒గ॒యే జీ॒రదా॑నూ . అత్ర॑స్నూ॒ అప్ర॑వేదే . ఉ॒రుగ॑వ్యూతీ అభయం॒ కృతౌ᳚ ..

 3. 5. 10. 1..

21 వృ॒ష్టిద్యా॑వారీ॒త్యా॑పా . శం॒భువౌ॑ మయో॒భువౌ᳚ . ఊర్జ॑స్పతీ చ॒ పయ॑స్వతీ
 చ . సూ॒ప॒చ॒ర॒ణా చ॑ స్వధిచర॒ణా చ॑ . తయో॑రా॒విది॑ . అ॒గ్నిరి॒దꣳ
 హ॒విర॑జుషత . అవీ॑వృధత॒ మహో॒ జ్యాయో॑ఽకృత . సోమ॑ ఇ॒దꣳ హ॒విర॑జుషత
 . అవీ॑వృధత॒ మహో॒జ్యాయో॑ఽకృత . అ॒గ్నిరి॒దꣳ హ॒విర॑జుషత .. 3. 5. 10. 2..

22 అవీ॑వృధత॒ మహో॒జ్యాయో॑ఽకృత . ప్ర॒జాప॑తిరి॒దꣳ హ॒విర॑జుషత .
 అవీ॑వృధత॒ మహో॒జ్యాయో॑ఽకృత . అ॒గ్నీషోమా॑వి॒దꣳ హ॒విర॑జుషేతాం .
 అవీ॑వృధేతాం॒ మహో॒జ్యాయో᳚ఽక్రాతాం . ఇం॒ద్రా॒గ్నీ ఇ॒దꣳ హ॒విర॑జుషేతాం .
 అవీ॑వృధేతాం॒ మహో॒ జ్యాయో᳚ఽక్రాతాం . ఇంద్ర॑ ఇ॒దꣳ హ॒విర॑జుషత . అవీ॑వృధత॒
 మహో॒ జ్యాయో॑ఽకృత . మ॒హేం॒ద్ర ఇ॒దꣳ హ॒విర॑జుషత .. 3. 5. 10. 3..

23 అవీ॑వృధత॒ మహో॒ జ్యాయో॑ఽకృత . దే॒వా ఆ᳚జ్య॒పా ఆజ్య॑మజుషంత .
 అవీ॑వృధంత॒ మహో॒జ్యాయో᳚ఽక్రత . అ॒గ్నిర్హో॒త్రేణే॒దꣳ హ॒విర॑జుషత .
 అవీ॑వృధత॒ మహో॒జ్యాయో॑ఽకృత . అ॒స్యామృధ॒ద్ధోత్రా॑యాం దేవంగ॒మాయాం᳚ .
 ఆశా᳚స్తే॒ఽయం యజ॑మానో॒ఽసౌ . ఆయు॒రాశా᳚స్తే . సు॒ప్ర॒జా॒స్త్వమాశా᳚స్తే .
 స॒జా॒త॒వ॒న॒స్యామాశా᳚స్తే .. 3. 5. 10. 4..

24 ఉత్త॑రాం దేవయ॒జ్యామాశా᳚స్తే . భూయో॑ హవి॒ష్కర॑ణ॒మాశా᳚స్తే . ది॒వ్యం
 ధామాశా᳚స్తే . విశ్వం॑ ప్రి॒యమాశా᳚స్తే . యద॒నేన॑ హ॒విషాఽఽశా᳚స్తే .
 తద॑శ్యా॒త్తదృ॑ద్ధ్యాత్ . తద॑స్మై దే॒వా రా॑సంతాం . తద॒గ్నిర్దే॒వో దే॒వేభ్యో॒
 వన॑తే . వ॒యమ॒గ్నేర్మాను॑షాః . ఇ॒ష్టం చ॑ వీ॒తం చ॑ . ఉ॒భే చ॑ నో॒
 ద్యావా॑పృథి॒వీ అꣳహ॑సః స్పాతాం . ఇ॒హ గతి॑ర్వా॒మస్యే॒దం చ॑ . నమో॑ దే॒వేభ్యః॑
 .. 3. 5. 10. 5.. అ॒భ॒యం॒కృతా॑వకృతా॒గ్నిరి॒దꣳ హ॒విర॑జుషత మహేం॒ద్ర
 ఇ॒దꣳ హ॒విర॑జుషత సజాతవన॒స్యామాశా᳚స్తే వీ॒తం చ॒ త్రీణి॑ చ .. 10..

25 తచ్ఛం॒ యోరావృ॑ణీమహే . గా॒తుం య॒జ్ఞాయ॑ . గా॒తుం య॒జ్ఞప॑తయే . దైవీ᳚
 స్వ॒స్తిర॑స్తు నః . స్వ॒స్తిర్మాను॑షేభ్యః . ఊ॒ర్ధ్వం జి॑గాతు భేష॒జం . శం నో॑
 అస్తు ద్వి॒పదే᳚ . శం చతు॑ష్పదే .. 3. 5. 11. 1.. తచ్ఛం॒యోర॒ష్టౌ .. 11..

26 ఆప్యా॑యస్వ॒ సం తే᳚ . ఇ॒హ త్వష్టా॑రమగ్రి॒యం తన్న॑స్తు॒రీపం᳚ . దే॒వానాం॒
 పత్నీ॑రుశ॒తీర॑వంతు నః . ప్రావం॑తు నస్తు॒జయే॒ వాజ॑సాతయే . యాః పార్థి॑వాసో॒
 యా అ॒పామపి॑ వ్ర॒తే . తా నో॑ దేవీః సుహవాః॒ శర్మ॑ యచ్ఛత . ఉ॒తగ్నా వి॑యంతు
 దే॒వప॑త్నీః . ఇం॒ద్రా॒ణ్య॑గ్నాయ్య॒శ్వినీ॒ రాట్ . ఆ రోద॑సీ వరుణా॒నీ శృ॑ణోతు .
 వి॒యంతు॑ దే॒వీర్య ఋ॒తుర్జనీ॑నాం ..

అ॒గ్నిర్హోతా॑ గృ॒హప॑తిః॒ స రాజా᳚ . విశ్వా॑ వేద॒ జని॑మా జా॒తవే॑దాః .
 దే॒వానా॑ము॒త యో మర్త్యా॑నాం . యజి॑ష్ఠః॒ స ప్రయ॑జతామృ॒తా వా᳚ . వ॒యము॑
 త్వా గృహపతే॒ జనా॑నాం . అగ్నే॒ అక॑ర్మ స॒మిధా॑ బృ॒హంతం᳚ . అ॒స్థూ॒రిణో॒
 గార్హ॑పత్యాని సంతు . తి॒గ్మేన॑ న॒స్తేజ॑సా॒ సꣳశి॑శాధి .. 3. 5. 12. 1..

 జనీ॑నామ॒ష్టౌ చ॑ .. 12..

27 ఉప॑హూతꣳ రథంత॒రꣳ స॒హ పృ॑థి॒వ్యా . ఉప॑ మా రథంత॒రꣳ
 స॒హ పృ॑థి॒వ్యా హ్వ॑యతాం . ఉప॑హూతం వామదే॒వ్యꣳ స॒హాంతరి॑క్షేణ . ఉప॑
 మా వామదే॒వ్యꣳ స॒హాంతరి॑క్షేణ హ్వయతాం . ఉప॑హూతం బృ॒హథ్స॒హ ది॒వా . ఉప॑
 మా బృ॒హథ్స॒హ ది॒వా హ్వ॑యతాం . ఉప॑హూతాః స॒ప్తహోత్రాః᳚ . ఉప॑ మా స॒ప్తహోత్రా᳚
 హ్వయంతాం . ఉప॑హూతా ధే॒నుః స॒హర్ష॑భా . ఉప॑ మా ధే॒నుః స॒హర్ష॑భా హ్వయతాం ..

 3. 5. 13. 1..

28 ఉప॑హూతో భ॒క్షః సఖా᳚ . ఉప॑ మా భ॒క్షః సఖా᳚ హ్వయతాం . ఉప॑హూ॒తా 4 ం హో .
 ఇడోప॑హూతా . ఉప॑హూ॒తేడా᳚ . ఉపో॑ అ॒స్మాꣳ ఇడా᳚ హ్వయతాం . ఇడోప॑హూతా . ఉప॑హూ॒తేడా᳚ .
 మా॒న॒వీ ఘృ॒తప॑దీ మైత్రావరు॒ణీ . బ్రహ్మ॑ దే॒వకృ॑త॒ముప॑హూతం .. 3. 5. 13. 2..

29 దైవ్యా॑ అధ్వ॒ర్యవ॒ ఉప॑హూతాః . ఉప॑హూతా మను॒ష్యాః᳚ . య ఇ॒మం య॒జ్ఞమవాన్॑ .
 యే య॒జ్ఞప॑త్నీం॒ వర్ధాన్॑ . ఉప॑హూతే॒ ద్యావా॑పృథి॒వీ . పూ॒ర్వ॒జే ఋ॒తావ॑రీ
 . దే॒వీ దే॒వపు॑త్రే . ఉప॑హూతే॒యం యజ॑మానా . ఇం॒ద్రా॒ణీవా॑విధ॒వా . అది॑తిరివ
 సుపు॒త్రా . ఉత్త॑రస్యాం దేవయ॒జ్యాయా॒ముప॑హూతా . భూయ॑సి హవి॒ష్కర॑ణ॒ ఉప॑హూతా .
 ది॒వ్యే ధామ॒న్నుప॑హూతా . ఇ॒దం మే॑ దే॒వా హ॒విర్జు॑షంతా॒మితి॒ తస్మి॒న్నుప॑హూతా .
 విశ్వ॑మస్యాః ప్రి॒యముప॑హూతం . విశ్వ॑స్య ప్రి॒యస్యోప॑ హూత॒స్యోప॑హూతా .. 3. 5. 13. 3.. స॒హర్ష॑భా హ్వయతా॒ముప॑హూతꣳ సుపు॒త్రా షట్చ॑ .. 13..

 స॒త్యం ప్రవోఽగ్నే॑ మ॒హాన॒గ్నిర్హోతా॑ స॒మిధో॒ఽగ్నిర్వృ॒త్రాణ్య॒గ్నిర్మూ॒ర్ధోప॑
హూతం దే॒వం బ॒ర్॒హిరి॒దం ద్యా॑వాపృథివీ॒ తచ్ఛం॒యోరా ప్యా॑య॒స్వోప॑హూతం॒
త్రయో॑దశ .. 13..

 స॒త్యం వ॒య2ꣳ స్యా॑మ వృ॒ష్టిద్యా॑వా॒ నవ॑విꣳశతిః .. 29..

 స॒త్యముప॑హూతా ..

తృతీయాష్టకే షష్ఠః ప్రపాఠకః 6

1 అం॒జంతి॒ త్వామ॑ధ్వ॒రే దే॑వ॒యంతః॑ . వన॑స్పతే॒ మధు॑నా॒ దైవ్యే॑న .
   యదూ॒ర్ధ్వస్తి॑ష్ఠా॒ద్ద్రవి॑ణే॒హ ధ॑త్తాత్ . యద్వా॒ క్షయో॑ మా॒తుర॒స్యా ఉ॒పస్థే᳚
   . ఉచ్ఛ్ర॑యస్వ వనస్పతే . వర్ష్మ॑న్పృథి॒వ్యా అధి॑ . సుమి॑తీ మీ॒యమా॑నః
   . వర్చో॑ధా య॒జ్ఞవా॑హసే . సమి॑ద్ధస్య॒ శ్రయ॑మాణః పు॒రస్తా᳚త్ . బ్రహ్మ॑
   వన్వా॒నో అ॒జరꣳ॑ సు॒వీరం᳚ .. 3. 6. 1. 1..

2 ఆ॒రే అ॒స్మదమ॑తిం॒ బాధ॑మానః . ఉచ్ఛ్ర॑యస్వ మహ॒తే సౌభ॑గాయ . ఊ॒ర్ధ్వ
   ఊ॒షుణ॑ ఊ॒తయే᳚ . తిష్ఠా॑ దే॒వో న స॑వి॒తా . ఊ॒ర్ధ్వో వాజ॑స్య॒ సని॑తా॒
   యదం॒జిభిః॑ . వా॒ఘద్భి॑ర్వి॒హ్వయా॑మహే . ఊ॒ర్ధ్వో నః॑ పా॒హ్యꣳహ॑సో॒
   ని కే॒తునా᳚ . విశ్వ॒ꣳ॒ సమ॒త్త్రిణం॑ దహ . కృ॒ధీ న॑ ఊ॒ర్ధ్వాంచ॒
   రథా॑య జీ॒వసే᳚ . వి॒దా దే॒వేషు॑ నో॒ దువః॑ .. 3. 6. 1. 2..

3 జా॒తో జా॑యతే సుదిన॒త్వే అహ్నాం᳚ . స మ॒ర్య ఆ వి॒దథే॒ వర్ధ॑మానః . పు॒నంతి॒
   ధీరా॑ అ॒పసో॑ మనీ॒షా . దే॒వ॒యా విప్ర॒ ఉది॑యర్తి॒ వాచం᳚ . యువా॑ సు॒వాసాః॒
   పరి॑వీత॒ ఆగా᳚త్ . స ఉ॒ శ్రేయా᳚న్భవతి॒ జాయ॑మానః . తం ధీరా॑సః క॒వయ॒
   ఉన్న॑యంతి . స్వా॒ధియో॒ మన॑సా దేవ॒యంతః॑ . పృ॒థు॒పాజా॒ అమ॑ర్త్యః .
   ఘృ॒తని॑ర్ణి॒ఖ్స్వా॑హుతః .. 3. 6. 1. 3..

4 అ॒గ్నిర్య॒జ్ఞస్య॑ హవ్య॒వాట్ . తꣳ స॒బాధో॑ య॒తస్రు॑చః . ఇ॒త్థా ధి॒యా
 య॒జ్ఞవం॑తః . ఆచ॑క్రుర॒గ్నిమూ॒తయే᳚ . త్వం వరు॑ణ ఉ॒త మి॒త్రో అ॑గ్నే . త్వాం
 వ॑ర్ధంతి మ॒తిభి॒ర్వసి॑ష్ఠాః . త్వే వసు॑ సుషణ॒నాని॑ సంతు . యూ॒యం పా॑త
 స్వ॒స్తిభిః॒ సదా॑ నః .. 3. 6. 1. 4.. సు॒వీరం॒ దువః॒ స్వా॑హుతో॒ఽష్టౌ చ॑ .. 1..

5 హోతా॑ యక్షద॒గ్నిꣳ స॒మిధా॑ సుష॒మిధా॒ సమి॑ద్ధం॒ నాభా॑ పృథి॒వ్యాః
 సం॑గ॒థే వా॒మస్య॑ . వర్ష్మం॑ది॒వ ఇ॒డస్ప॒దే వేత్వాజ్య॑స్య॒ హోత॒ర్యజ॑ .
 హోతా॑ యక్ష॒త్తనూ॒నపా॑త॒మది॑తే॒ర్గర్భం॒ భువ॑నస్య గో॒పాం . మధ్వా॒ఽద్య
 దే॒వో దే॒వేభ్యో॑ దేవ॒యానా᳚న్ప॒థో అ॑నక్తు॒ వేత్వాజ్య॑స్య॒ హోత॒ర్యజ॑ . హోతా॑
 యక్ష॒న్నరా॒శꣳసం॑ నృశ॒స్త్రం నౄగ్ః ప్ర॑ణేత్రం . గోభి॑ర్వ॒పావాం॒థ్స్యాద్వీ॒రైః
 శక్తీ॑వా॒న్రథైః᳚ ప్రథమ॒యావా॒ హిర॑ణ్యైశ్చం॒ద్రీ వేత్వాజ్య॑స్య॒ హోత॒ర్యజ॑ .
 హోతా॑ యక్షద॒గ్నిమి॒డ ఈ॑డి॒తో దే॒వో దే॒వాꣳ ఆవ॑క్షద్దూ॒తో హ॑వ్య॒వాడమూ॑రః
 . ఉపే॒మం య॒జ్ఞముపే॒మాం దే॒వో దే॒వహూ॑తిమవతు॒ వేత్వాజ్య॑స్య॒ హోత॒ర్యజ॑ .
 హోతా॑ యక్షద్బ॒ర్॒హిః సు॒ష్టరీ॒మోర్ణం॑ మ్రదా అ॒స్మిన్, య॒జ్ఞే వి చ॒ ప్ర చ॑
 ప్రథతాగ్ స్వాస॒స్థం దే॒వేభ్యః॑ . ఏమే॑నద॒ద్య వస॑వో రు॒ద్రా ఆ॑ది॒త్యాః స॑దంతు
 ప్రి॒యమింద్ర॑స్యాస్తు॒ వేత్వాజ్య॑స్య॒ హోత॒ర్యజ॑ .. 3. 6. 2. 1..

6 హోతా॑ యక్ష॒ద్దుర॑ ఋ॒ష్వాః క॑వ॒ష్యోఽకో॑ష ధావనీ॒రుదాతా॑భి॒ర్జిహ॑తాం॒
 వి పక్షో॑భిః శ్రయంతాం . సు॒ప్రా॒య॒ణా అ॒స్మిన్, య॒జ్ఞే విశ్ర॑యంతామృతా॒వృధో॑
 వి॒యంత్వాజ్య॑స్య॒ హోత॒ర్యజ॑ . హోతా॑ యక్షదు॒షాసా॒నక్తా॑ బృహ॒తీ
 సు॒పేశ॑సా॒ నౄగ్ః పతి॑భ్యో॒ యోనిం॑ కృణ్వా॒నే . స॒గ్గ్॒స్మయ॑మానే॒
 ఇంద్రే॑ణ దే॒వైరేదం బ॒ర్॒హిః సీ॑దతాం వీ॒తామాజ్య॑స్య॒ హోత॒ర్యజ॑ . హోతా॑
 యక్ష॒ద్దైవ్యా॒ హోతా॑రా మం॒ద్రా పోతా॑రా క॒వీ ప్రచే॑తసా . స్వి॑ష్టమ॒ద్యాన్యః
 క॑రది॒షా స్వ॑భిగూర్తమ॒న్య ఊ॒ర్జా సత॑వసే॒మం య॒జ్ఞం ది॒వి దే॒వేషు॑ ధత్తాం
 వీ॒తామాజ్య॑స్య॒ హోత॒ర్యజ॑ . హోతా॑ యక్షత్తి॒స్రో దే॒వీర॒పసా॑మ॒పస్త॑మా॒
 అచ్ఛి॑ద్రమ॒ద్యేదమప॑స్తన్వతాం . దే॒వేభ్యో॑ దే॒వీర్దే॒వమపో॑ వి॒యంత్వాజ్య॑స్య॒
 హోత॒ర్యజ॑ . హోతా॑ యక్ష॒త్త్వష్టా॑ర॒మచి॑ష్టు॒మపా॑కꣳ రేతో॒ధాం విశ్ర॑వసం
 యశో॒ధాం . పు॒రు॒రూప॒మకా॑మకర్శనꣳ సు॒పోషః॒ పోషైః॒ స్యాథ్సు॒వీరో॑
 వీ॒రైర్వేత్వాజ్య॑స్య॒ హోత॒ర్యజ॑ . హోతా॑ యక్ష॒ద్వన॒స్పతి॑ము॒పావ॑స్రక్షద్ధి॒యో
 జో॒ష్టారꣳ॑ శ॒శమ॒న్నరః॑ . స్వదా॒థ్స్వధి॑తిరృతు॒థాఽద్య దే॒వో
 దే॒వేభ్యో॑ హ॒వ్యాఽవా॒డ్వేత్వాజ్య॑స్య॒ హోత॒ర్యజ॑ . హోతా॑ యక్షద॒గ్ని2ꣳ
 స్వాహాఽఽజ్య॑స్య॒ స్వాహా॒ మేద॑సః॒ స్వాహా᳚ స్తో॒కానా॒గ్॒ స్వాహా॒ స్వాహా॑కృతీనా॒గ్॒
 స్వాహా॑ హ॒వ్యసూ᳚క్తీనాం . స్వాహా॑ దే॒వాꣳ ఆ᳚జ్య॒పాంథ్స్వాహా॒ఽగ్నిꣳ హో॒త్రాజ్జు॑షా॒ణా
 అగ్న॒ అజ్య॑స్య వియంతు॒ హోత॒ర్యజ॑ .. 3. 6. 2. 2.. ప్రి॒యమింద్ర॑స్యాస్తు॒ వేత్వాజ్య॑స్య॒
 హోత॒ర్యజ॑ సు॒వీరో॑ వీ॒రైర్వేత్వాజ్య॑స్య॒ హోత॒ర్యజ॑ చ॒త్వారి॑ చ .. 2.. అ॒గ్నిం
 తనూ॒నపా॑తం॒ నరా॒శꣳస॑మ॒గ్నిమి॒డ ఈ॑డి॒తో బ॒ర్॒హిర్దుర॑ ఉ॒షాసా॒నక్తా॒
 దైవ్యా॑ తి॒స్రస్త్వష్టా॑రం॒ వన॒స్పతి॑మ॒గ్నిం . పంచ॒ వేత్వేకో॑ వి॒యంతు॒
 ద్విర్వీ॒తామేకో॑ వి॒యంతు॒ ద్విర్వేత్వేకో॑ వియంతు॒ హోత॒ర్యజ॑ ..

7 సమి॑ద్ధో అ॒ద్య మను॑షో దురో॒ణే . దే॒వో దే॒వాన్, య॑జసి జాతవేదః . ఆ చ॒ వహ॑
 మిత్రమహశ్చికి॒త్వాన్ . త్వం దూ॒తః క॒విర॑సి॒ ప్రచే॑తాః . తనూ॑నపాత్ప॒థ ఋ॒తస్య॒
 యానాన్॑ . మధ్వా॑ సమం॒జంథ్స్వ॑ధయా సుజిహ్వ . మన్మా॑ని ధీ॒భిరు॒త య॒జ్ఞమృం॒ధన్
 . దే॒వ॒త్రా చ॑ కృణుహ్యధ్వ॒రం నః॑ . నరా॒శꣳస॑స్య మహి॒మాన॑మేషాం .
 ఉప॑స్తోషామ యజ॒తస్య॑ య॒జ్ఞైః .. 3. 6. 3. 1..

8 తే సు॒క్రత॑వః॒ శుచ॑యో ధియం॒ధాః . స్వదం॑తు దే॒వా ఉ॒భయా॑ని హ॒వ్యా .
 ఆ॒జుహ్వా॑న॒ ఈడ్యో॒ వంద్య॑శ్చ . ఆయా᳚హ్యగ్నే॒ వసు॑భిః స॒జోషాః᳚ . త్వం దే॒వానా॑మసి
 యహ్వ॒ హోతా᳚ . స ఏ॑నాన్, యక్షీషి॒తో యజీ॑యాన్ . ప్రా॒చీనం॑ బ॒ర్॒హిః ప్ర॒దిశా॑
 పృథి॒వ్యాః . వస్తో॑ర॒స్యా వృ॑జ్యతే॒ అగ్రే॒ అహ్నాం᳚ . వ్యు॑ప్రథతే విత॒రం వరీ॑యః
 . దే॒వేభ్యో॒ అది॑తయే స్యో॒నం .. 3. 6. 3. 2..

9 వ్యచ॑స్వతీరుర్వి॒యా విశ్ర॑యంతాం . పతి॑భ్యో॒ న జన॑యః॒ శుంభ॑మానాః .
 దేవీ᳚ర్ద్వారో బృహతీర్విశ్వమిన్వాః . దే॒వేభ్యో॑ భవథ సుప్రాయ॒ణాః . ఆ సు॒ష్వయం॑తీ
 యజ॒తే ఉపా॑కే . ఉ॒షాసా॒ నక్తా॑ సదతాం॒ ని యోనౌ᳚ . ది॒వ్యే యోష॑ణే బృహ॒తీ
 సు॑రు॒క్మే . అధి॒ శ్రియꣳ॑ శుక్ర॒పిశం॒ దధా॑నే . దైవ్యా॒ హోతా॑రా ప్రథ॒మా
 సు॒వాచా᳚ . మిమా॑నా య॒జ్ఞం మను॑షో॒ యజ॑ధ్యై .. 3. 6. 3. 3..

10 ప్ర॒చో॒దయం॑తా వి॒దథే॑షు కా॒రూ . ప్రా॒చీనం॒ జ్యోతిః॑ ప్ర॒దిశా॑ ది॒శంతా᳚
 . ఆ నో॑ య॒జ్ఞం భార॑తీ॒ తూయ॑మేతు . ఇడా॑ మను॒ష్వది॒హ చే॒తయం॑తీ .
 తి॒స్రో దే॒వీర్బ॒ర్॒హిరేద2ꣳ స్యో॒నం . సర॑స్వతీః॒ స్వప॑సః సదంతు . య ఇ॒మే
 ద్యావా॑పృథి॒వీ జని॑త్రీ . రూ॒పైరపిꣳ॑శ॒ద్భువ॑నాని॒ విశ్వా᳚ . తమ॒ద్య
 హో॑తరిషి॒తో యజీ॑యాన్ . దే॒వం త్వష్టా॑రమి॒హ య॑క్షి వి॒ద్వాన్ .. 3. 6. 3. 4..

11 ఉపావ॑సృజ॒త్త్మన్యా॑ సమం॒జన్ . దే॒వానాం॒ పాథ॑ ఋతు॒థా హ॒వీꣳషి॑
 . వన॒స్పతిః॑ శమి॒తా దే॒వో అ॒గ్నిః . స్వదం॑తు హ॒వ్యం మధు॑నా ఘృ॒తేన॑ .
 స॒ద్యోజా॒తో వ్య॑మిమీత య॒జ్ఞం . అ॒గ్నిర్దే॒వానా॑మభవత్పురో॒గాః . అ॒స్య హోతుః॑
 ప్ర॒దిశ్యృ॒తస్య॑ వా॒చి . స్వాహా॑కృతꣳ హ॒విర॑దంతు దే॒వాః .. 3. 6. 3. 5..

 య॒జ్ఞైః స్యో॒నం యజ॑ధ్యై వి॒ద్వాన॒ష్టౌ చ॑ .. 3..

12 అ॒గ్నిర్హోతా॑ నో అధ్వ॒రే . వా॒జీ సన్పరి॑ణీయతే . దే॒వో దే॒వేషు॑ య॒జ్ఞియః॑ .
 పరి॑ త్రివి॒ష్ట్య॑ధ్వ॒రం . యాత్య॒గ్నీ ర॒థీరి॑వ . ఆ దే॒వేషు॒ ప్రయో॒ దధ॑త్ .
 పరి॒ వాజ॑పతిః క॒విః . అ॒గ్నిర్హ॒వ్యాన్య॑క్రమీత్ . దధ॒ద్రత్నా॑ని దా॒శుషే᳚ .. 3. 6. 4. 1.. అ॒గ్నిర్హోతా॑ నో॒ నవ॑ .. 4..

13 అజై॑ద॒గ్నిః . అస॑న॒ద్వాజం॒ ని . దే॒వో దే॒వేభ్యో॑ హ॒వ్యాఽవా᳚ట్ . ప్రాంజో॑భిర్
 హిన్వా॒నః . ధేనా॑భిః॒ కల్ప॑మానః . య॒జ్ఞస్యాయుః॑ ప్రతి॒రన్ . ఉప॒ప్రేష్య॑ హోతః .
 హ॒వ్యా దే॒వేభ్యః॑ .. 3. 6. 5. 1.. అజై॑ద॒ష్టౌ .. 5..

14 దైవ్యాః᳚ శమితార ఉ॒త మ॑నుష్యా॒ ఆర॑భధ్వం . ఉప॑నయత॒ మేధ్యా॒ దురః॑
 . ఆ॒శాసా॑నా॒ మేధ॑పతిభ్యాం॒ మేధం᳚ . ప్రాస్మా॑ అ॒గ్నిం భ॑రత . స్తృ॒ణీ॒త
 బ॒ర్॒హిః . అన్వే॑నం మా॒తా మ॑న్యతాం . అను॑ పి॒తా . అను॒ భ్రాతా॒ సగ॑ర్భ్యః . అను॒
 సఖా॒ సయూ᳚థ్యః . ఉ॒దీ॒చీనాꣳ॑ అస్య ప॒దో నిధ॑త్తాత్ .. 3. 6. 6. 1..

15 సూర్యం॒ చక్షు॑ర్గమయతాత్ . వాతం॑ ప్రా॒ణమ॒న్వవ॑సృజతాత్ . దిశః॒ శ్రోత్రం᳚ .
 అం॒తరి॑క్ష॒మసుం᳚ . పృ॒థి॒వీꣳ శరీ॑రం . ఏ॒క॒ధాఽస్య॒ త్వచ॒మాచ్ఛ్య॑తాత్
 . పు॒రా నాభ్యా॑ అపి॒శసో॑ వ॒పాముత్ఖి॑దతాత్ . అం॒తరే॒వోష్మాణం॑ వారయతాత్ .
 శ్యే॒నమ॑స్య॒ వక్షః॑ కృణుతాత్ . ప్ర॒శసా॑ బా॒హూ .. 3. 6. 6. 2..

16 శ॒లా దో॒షణీ᳚ . క॒శ్యపే॒వాꣳసా᳚ . అచ్ఛి॑ద్రే॒ శ్రోణీ᳚ .
 క॒వషో॒రూ స్రే॒కప॑ర్ణాఽష్ఠీ॒వంతా᳚ . షడ్వి॑ꣳశతిరస్య॒ వంక్ర॑యః . తా
 అ॑ను॒ష్ఠ్యోచ్చ్యా॑వయతాత్ . గాత్రం॑ గాత్రమ॒స్యానూ॑నం కృణుతాత్ . ఊ॒వ॒ధ్య॒గూ॒హం
 పార్థి॑వం ఖనతాత్ . అ॒స్నా రక్షః॒ సꣳసృ॑జతాత్ . వ॒ని॒ష్ఠుమ॑స్య॒ మా రా॑విష్ట
 .. 3. 6. 6. 3..

17 ఉరూ॑కం॒ మన్య॑మానాః . నేద్వ॑స్తో॒కే తన॑యే . రవి॑తా॒ రవ॑చ్ఛమితారః . అధ్రి॑గో
 శమీ॒ధ్వం . సు॒శమి॑ శమీధ్వం . శ॒మీ॒ధ్వమ॑ధ్రిగో . అధ్రి॑గు॒శ్చాపా॑పశ్చ
 . ఉ॒భౌ దే॒వానాꣳ॑ శమి॒తారౌ᳚ . తావి॒మం ప॒శు2ꣳ శ్ర॑పయతాం
 ప్రవి॒ద్వాꣳసౌ᳚ . యథా॑ యథాఽస్య॒ శ్రప॑ణం॒ తథా॑ తథా .. 3. 6. 6. 4..

 ధ॒త్తా॒ద్బా॒హూ మా రా॑విష్ట॒ తథా॑తథా .. 6..

18 జు॒షస్వ॑ స॒ప్రథ॑స్తమం . వచో॑ దే॒వప్స॑రస్తమం . హ॒వ్యా జుహ్వా॑న ఆ॒సని॑ .
 ఇ॒మం నో॑ య॒జ్ఞమ॒మృతే॑షు ధేహి . ఇ॒మా హ॒వ్యా జా॑తవేదో జుషస్వ . స్తో॒కానా॑మగ్నే॒
 మేద॑సో ఘృ॒తస్య॑ . హోతః॒ ప్రాశా॑న ప్రథ॒మో ని॒షద్య॑ . ఘృ॒తవం॑తః పావక
 తే . స్తో॒కాః శ్చో॑తంతి॒ మేద॑సః . స్వధ॑ర్మం దే॒వవీ॑తయే .. 3. 6. 7. 1..

19 శ్రేష్ఠం॑ నో ధేహి॒ వార్యం᳚ . తుభ్యగ్గ్॑ స్తో॒కా ఘృ॑త॒శ్చుతః॑ . అగ్నే॒ విప్రా॑య
 సంత్య . ఋషిః॒ శ్రేష్ఠః॒ సమి॑ధ్యసే . య॒జ్ఞస్య॑ ప్రావి॒తా భ॑వ . తుభ్యగ్గ్॑
 శ్చోతంత్యధ్రిగో శచీవః . స్తో॒కాసో॑ అగ్నే॒ మేద॑సో ఘృ॒తస్య॑ . క॒వి॒శ॒స్తో
 బృ॑హ॒తా భా॒నునాఽఽగాః᳚ . హ॒వ్యా జు॑షస్వ మేధిర . ఓజి॑ష్ఠం తే మధ్య॒తో మేద॒
 ఉద్భృ॑తం . ప్ర తే॑ వ॒యం ద॑దామహే . శ్చోతం॑తి తే వసో స్తో॒కా అధి॑త్వ॒చి .
 ప్రతి॒ తాందే॑వ॒శో వి॑హి .. 3. 6. 7. 2.. దే॒వవీ॑తయ॒ ఉద్భృ॑తం॒ త్రీణి॑ చ .. 7..

20 ఆ వృ॑త్రహణా వృత్ర॒హభిః॒ శుష్మైః᳚ . ఇంద్ర॑ యా॒తం నమో॑భిరగ్నే అ॒ర్వాక్ .
 యు॒వꣳ రాధో॑భి॒రక॑వేభిరింద్ర . అగ్నే॑ అ॒స్మే భ॑వతముత్త॒మేభిః॑ . హోతా॑
 యక్షదింద్రా॒గ్నీ . ఛాగ॑స్య వ॒పాయా॒ మేద॑సః . జు॒షేతాꣳ॑ హ॒విః . హోత॒ర్యజ॑
 . వి హ్యఖ్య॒న్మన॑సా॒ వస్య॑ ఇ॒చ్ఛన్ . ఇంద్రా᳚గ్నీ జ్ఞా॒స ఉ॒త వా॑ సజా॒తాన్ .. 3. 6. 8. 1..

21 నాన్యా యు॒వత్ప్రమ॑తిరస్తి॒ మహ్యం᳚ . స వాం॒ ధియం॑ వాజ॒యంతీ॑మతక్షం . హోతా॑
 యక్షదింద్రా॒గ్నీ . పు॒రో॒డాశ॑స్య జు॒షేతాꣳ॑ హ॒విః . హోత॒ర్యజ॑ . త్వామీ॑డతే
 అజి॒రం దూ॒త్యా॑య . హ॒విష్మం॑తః॒ సద॒మిన్మాను॑షాసః . యస్య॑ దే॒వైరాస॑దో
 బ॒ర్॒హిర॑గ్నే . అహా᳚న్యస్మై సు॒దినా॑ భవంతు . హోతా॑ యక్షద॒గ్నిం . పు॒రో॒డాశ॑స్య
 జు॒షతాꣳ॑ హ॒విః . హోత॒ర్యజ॑ .. 3. 6. 8. 2.. స॒జా॒తాన॒గ్నిం ద్వే చ॑ .. 8..

22 గీ॒ర్భిర్విప్రః॒ ప్రమ॑తిమి॒చ్ఛమా॑నః . ఈట్టే॑ ర॒యిం య॒శసం॑ పూర్వ॒భాజం᳚
 . ఇంద్రా᳚గ్నీ వృత్రహణా సువజ్రా . ప్ర ణో॒ నవ్యే॑భిస్తిరతం దే॒ష్ణైః . మా చ్ఛే᳚ద్మ
 ర॒శ్మీꣳరితి॒ నాధ॑మానాః . పి॒తృ॒ణాꣳ శక్తీ॑రను॒ యచ్ఛ॑మానాః
 . ఇం॒ద్రా॒గ్నిభ్యాం॒ కం వృష॑ణో మదంతి . తా హ్యద్రీ॑ ధి॒షణా॑యా ఉ॒పస్థే᳚ .
 అ॒గ్నిꣳ సు॑దీ॒తిꣳ సు॒దృశం॑ గృ॒ణంతః॑ . న॒మ॒స్యామ॒స్త్వేడ్యం॑ జాతవేదః
 . త్వాం దూ॒తమ॑ర॒తిꣳ హ॑వ్య॒వాహం᳚ . దే॒వా అ॑కృణ్వన్న॒మృత॑స్య॒ నాభిం᳚ ..

 3. 6. 9. 1.. జా॒త॒వే॒దో॒ ద్వే చ॑ .. 9..

23 త్వ2ꣳ హ్య॑గ్నే ప్రథ॒మో మ॒నోతా᳚ . అ॒స్యా ధి॒యో అభ॑వో దస్మ॒ హోతా᳚ .
 త్వꣳ సీం᳚ వృషన్నకృణోర్దు॒ష్టరీ॑తు . సహో॒ విశ్వ॑స్మై॒ సహ॑సే॒ సహ॑ధ్యై .
 అధా॒ హోతా॒ న్య॑సీదో॒ యజీ॑యాన్ . ఇ॒డస్ప॒ద ఇ॒షయ॒న్నీడ్యః॒ సన్ . తం త్వా॒ నరః॑
 ప్రథ॒మం దే॑వ॒యంతః॑ . మ॒హో రా॒యే చి॒తయం॑తో॒ అను॑గ్మన్ . వృ॒తేవ॒ యంతం॑
 బ॒హుభి॑ర్వస॒వ్యైః᳚ . త్వే ర॒యిం జా॑గృ॒వాꣳసో॒ అను॑గ్మన్ .. 3. 6. 10. 1..

24 రుశం॑తమ॒గ్నిం ద॑ర్శ॒తం బృ॒హంతం᳚ . వ॒పావం॑తం వి॒శ్వహా॑
 దీది॒వాꣳసం᳚ . ప॒దం దే॒వస్య॒ నమ॑సా వి॒యంతః॑ . శ్ర॒వ॒స్యవః॒ శ్రవ॑
 ఆప॒న్నమృ॑క్తం . నామా॑ని చిద్దధిరే య॒జ్ఞియా॑ని . భ॒ద్రాయాం᳚ తే రణయంత॒
 సందృ॑ష్టౌ . త్వాం వ॑ర్ధంతి క్షి॒తయః॑ పృథి॒వ్యాం . త్వꣳ రాయ॑ ఉ॒భయా॑సో॒
 జనా॑నాం . త్వం త్రా॒తా త॑రణే॒ చేత్యో॑ భూః . పి॒తా మా॒తా సద॒మిన్మాను॑షాణాం .. 3. 6. 10. 2..

25 స ప॒ర్యేణ్యః॒ స ప్రి॒యో వి॒క్ష్వ॑గ్నిః . హోతా॑ మం॒ద్రో నిష॑సాదా॒ యజీ॑యాన్ . తం
 త్వా॑ వ॒యం దమ॒ ఆ దీ॑ది॒వాꣳసం᳚ . ఉప॑జ్ఞు॒ బాధో॒ నమ॑సా సదేమ . తం త్వా॑
 వ॒యꣳ సు॒ధియో॒ నవ్య॑మగ్నే . సు॒మ్నా॒యవ॑ ఈమహే దేవ॒యంతః॑ . త్వం విశో॑ అనయో॒
 దీద్యా॑నః . ది॒వో అ॑గ్నే బృహ॒తా రో॑చ॒నేన॑ . వి॒శాం క॒విం వి॒శ్పతి॒ꣳ॒
 శశ్వ॑తీనాం . ని॒తోశ॑నం వృష॒భం చ॑ర్షణీ॒నాం .. 3. 6. 10. 3..

26 ప్రేతీ॑షణిమి॒షయం॑తం పావ॒కం . రాజం॑తమ॒గ్నిం య॑జ॒తꣳ ర॑యీ॒ణాం . సో
 అ॑గ్న ఈజే శశ॒మే చ॒ మర్తః॑ . యస్త॒ ఆన॑ట్ స॒మిధా॑ హ॒వ్యదా॑తిం . య ఆహు॑తిం॒
 పరి॒వేదా॒ నమో॑భిః . విశ్వేథ్స వా॒మా ద॑ధతే॒ త్వోతః॑ . అ॒స్మా ఉ॑ తే॒ మహి మ॒హే
 వి॑ధేమ . నమో॑భిరగ్నే స॒మిధో॒త హ॒వ్యైః . వేదీ॑ సూనో సహసో గీ॒ర్భిరు॒క్థైః .
 ఆ తే॑ భ॒ద్రాయాꣳ॑ సుమ॒తౌ య॑తేమ .. 3. 6. 10. 4..

27 ఆ యస్త॒తంథ॒ రోద॑సీ॒ వి భా॒సా . శ్రవో॑భిశ్చ శ్రవ॒స్య॑స్తరు॑త్రః .
 బృ॒హద్భి॒ర్వాజైః॒ స్థవి॑రేభిర॒స్మే . రే॒వద్భి॑రగ్నే విత॒రం విభా॑హి .
 నృ॒వద్వ॑సో॒ సద॒మిద్ధే᳚ హ్య॒స్మే . భూరి॑ తో॒కాయ॒ తన॑యాయ ప॒శ్వః .
 పూ॒ర్వీరిషో॑ బృహ॒తీరా॒రే అ॑ఘాః . అ॒స్మే భ॒ద్రా సౌ᳚శ్రవ॒సాని॑ సంతు
 . పు॒రూణ్య॑గ్నే పురు॒ధా త్వా॒యా . వసూ॑ని రాజన్వ॒సుతా॑తే అశ్యాం . పు॒రూణి॒
 హి త్వే పు॑రువార॒ సంతి॑ . అగ్నే॒ వసు॑ విధ॒తే రాజ॑ని॒ త్వే .. 3. 6. 10. 5..

 జా॒గృ॒వాꣳసో॒ అను॑గ్మ॒న్మాను॑షాణాం చర్షణీ॒నాం య॑తేమాశ్యాం॒ ద్వే చ॑ .. 10..

28 ఆభ॑రతꣳ శిక్షతం వజ్రబాహూ . అ॒స్మాꣳ ఇం॑ద్రాగ్నీ అవత॒ꣳ॒ శచీ॑భిః
 . ఇ॒మే ను తే ర॒శ్మయః॒ సూర్య॑స్య . యేభిః॑ సపి॒త్వం పి॒తరో॑ న॒ ఆయన్॑ . హోతా॑
 యక్షదింద్రా॒గ్నీ . ఛాగ॑స్య హ॒విష॒ ఆత్తా॑మ॒ద్య . మ॒ధ్య॒తో మేద॒ ఉద్భృ॑తం .
 పు॒రా ద్వేషో᳚భ్యః . పు॒రా పౌరు॑షేయ్యా గృ॒భః . ఘస్తా᳚న్నూ॒నం .. 3. 6. 11. 1..

29 ఘా॒సే అ॑జ్రాణాం॒ యవ॑సప్రథమానాం . సు॒మత్క్ష॑రాణాꣳ శ॒తరు॑ద్రియాణాం
 . అ॒గ్ని॒ష్వా॒త్తానాం॒ పీవో॑పవసనానాం . పా॒ర్॒శ్వ॒తః శ్రో॑ణి॒తః శి॑తామ॒త
 ఉ॑థ్సాద॒తః . అంగా॑దంగా॒దవ॑త్తానాం . కర॑త ఏ॒వేంద్రా॒గ్నీ . జు॒షేతాꣳ॑ హ॒విః
 . హోత॒ర్యజ॑ . దే॒వేభ్యో॑ వనస్పతే హ॒వీꣳషి॑ . హిర॑ణ్యపర్ణ ప్ర॒దివ॑స్తే॒
 అర్థం᳚ .. 3. 6. 11. 2..

30 ప్ర॒ద॒క్షి॒ణిద్ర॑శ॒నయా॑ ని॒యూయ॑ . ఋ॒తస్య॑ వక్షి ప॒థిభీ॒ రజి॑ష్ఠైః .
 హోతా॑ యక్ష॒ద్వన॒స్పతి॑మ॒భి హి . పి॒ష్టత॑మయా॒ రభి॑ష్ఠయా రశ॒నయాఽఽధి॑త
 . యత్రేం᳚ద్రాగ్ని॒యోశ్ఛాగ॑స్య హ॒విషః॑ ప్రి॒యా ధామా॑ని . యత్ర॒ వన॒స్పతేః᳚ ప్రి॒యా
 పాథాꣳ॑సి . యత్ర॑ దే॒వానా॑మాజ్య॒పానాం᳚ ప్రి॒యా ధామా॑ని . యత్రా॒గ్నేర్హోతుః॑ ప్రి॒యా
 ధామా॑ని . తత్రై॒తం ప్ర॒స్తుత్యే॑వోప॒స్తుత్యే॑వో॒పావ॑స్రక్షత్ . రభీ॑యాꣳసమివ
 కృ॒త్వీ .. 3. 6. 11. 3..

31 కర॑దే॒వం దే॒వో వన॒స్పతిః॑ . జు॒షతాꣳ॑ హ॒విః . హోత॒ర్యజ॑ . పి॒ప్రీ॒హి
 దే॒వాꣳ ఉ॑శ॒తో య॑విష్ఠ . వి॒ద్వాꣳ ఋ॒తూꣳర్ ఋ॑తుపతే యజే॒హ . యే దైవ్యా॑
 ఋ॒త్విజ॒స్తేభి॑రగ్నే . త్వꣳ హోతౄ॑ణామ॒స్యాయ॑జిష్ఠః . హోతా॑ యక్షద॒గ్ని2ꣳ
 స్వి॑ష్ట॒కృతం᳚ . అయా॑డ॒గ్నిరిం॑ద్రాగ్ని॒యోశ్ఛాగ॑స్య హ॒విషః॑ ప్రి॒యా ధామా॑ని .
 అయా॒డ్వన॒స్పతేః᳚ ప్రి॒యా పాథాꣳ॑సి . అయా᳚డ్దే॒వానా॑మాజ్య॒పానాం᳚ ప్రి॒యా ధామా॑ని .
 యక్ష॑ద॒గ్నేర్ హోతుః॑ ప్రి॒యా ధామా॑ని . యక్ష॒థ్స్వం మ॑హి॒మానం᳚ . ఆయ॑జతా॒మేజ్యా॒
 ఇషః॑ . కృ॒ణోతు॒ సో అ॑ధ్వ॒రా జా॒తవే॑దాః . జు॒షతాꣳ॑ హ॒విః . హోత॒ర్యజ॑
 .. 3. 6. 11. 4.. నూ॒నమర్థం॑ కృ॒త్వీ పాథాꣳ॑సి స॒ప్త చ॑ .. 11..

32 ఉపో॑హ॒ యద్వి॒దథం॑ వా॒జినో॒ గూః . గీ॒ర్భిర్విప్రాః॒ ప్రమ॑తిమి॒చ్ఛమా॑నాః .
 అ॒ర్వంతో॒ న కాష్ఠాం॒ నక్ష॑మాణాః . ఇం॒ద్రా॒గ్నీ జోహు॑వతో॒ నర॒స్తే . వన॑స్పతే
 రశ॒నయా॑ఽభి॒ధాయ॑ . పి॒ష్టత॑మయా వ॒యునా॑ని వి॒ద్వాన్ . వహ॑ దేవ॒త్రా ది॑ధిషో
 హ॒వీꣳషి॑ . ప్ర చ॑ దా॒తార॑మ॒మృతే॑షు వోచః . అ॒గ్ని2ꣳ స్వి॑ష్ట॒కృతం᳚
 . అయా॑డ॒గ్నిరిం॑ద్రాగ్ని॒యోశ్ఛాగ॑స్య హ॒విషః॑ ప్రి॒యా ధామా॑ని .. 3. 6. 12. 1..

33 అయా॒డ్వన॒స్పతేః᳚ ప్రి॒యా పాథాꣳ॑సి . అయా᳚డ్దే॒వానా॑మాజ్య॒పానాం᳚ ప్రి॒యా
 ధామా॑ని . యక్ష॑ద॒గ్నేర్ హోతుః॑ ప్రి॒యా ధామా॑ని . యక్ష॒థ్స్వం మ॑హి॒మానం᳚ .
 ఆయ॑జతా॒మేజ్యా॒ ఇషః॑ . కృ॒ణోతు॒ సో అ॑ధ్వ॒రా జా॒తవే॑దాః . జు॒షతాꣳ॑
 హ॒విః . అగ్నే॒ యద॒ద్య వి॒శో అ॑ధ్వరస్య హోతః . పావ॑క శోచే॒ వేష్ట్వꣳ హి
 యజ్వా᳚ . ఋ॒తా య॑జాసి మహి॒నా వి యద్భూః . హ॒వ్యా వ॑హ యవిష్ఠ॒ యా తే॑ అ॒ద్య ..

 3. 6. 12. 2.. ధామా॑ని॒ భూరేకం॑ చ .. 12..

34 దే॒వం బ॒ర్॒హిః సు॑దే॒వం దే॒వైః స్యాథ్సు॒వీరం॑ వీ॒రైర్వస్తో᳚ర్వృ॒జ్యేతా॒క్తోః
 ప్రభ్రి॑యే॒తాత్య॒న్యాన్రా॒యా బ॒ర్॒హిష్మ॑తో మదేమ వసు॒వనే॑ వసు॒ధేయ॑స్య వేతు॒
 యజ॑ . దే॒వీర్ద్వారః॑ సంఘా॒తే వి॒డ్వీర్యామం॑ఛిథి॒రా ధ్రు॒వా దే॒వహూ॑తౌ
 వ॒థ్స ఈ॑మేనా॒స్తరు॑ణ॒ ఆమి॑మీయాత్కుమా॒రో వా॒ నవ॑జాతో॒ మైనా॒ అర్వా॑
 రే॒ణుక॑కాటః॒ పృణ॑గ్వసు॒వనే॑ వసు॒ధేయ॑స్య వియంతు॒ యజ॑ . దే॒వీ
 ఉ॒షాసా॒ నక్తాఽద్యా॒స్మిన్, య॒జ్ఞే ప్ర॑య॒త్య॑హ్వేతా॒మపి॑ నూ॒నం దైవీ॒ర్విశః॒
 ప్రాయా॑సిష్టా॒ꣳ॒ సుప్రీ॑తే॒ సుధి॑తే వసు॒వనే॑ వసు॒ధేయ॑స్య వీతాం॒ యజ॑
 . దే॒వీ జోష్ట్రీ॒ వసు॑ధితీ॒ యయో॑ర॒న్యాఽఘా ద్వేషాꣳ॑సి యూ॒యవ॒దాఽన్యా
 వ॑క్ష॒ద్వసు॒ వార్యా॑ణి॒ యజ॑మానాయ వసు॒వనే॑ వసు॒ధేయ॑స్య వీతాం॒ యజ॑
 . దే॒వీ ఊ॒ర్జాహు॑తీ॒ ఇష॒మూర్జ॑మ॒న్యా వ॑క్ష॒థ్సగ్ధి॒ꣳ॒ సపీ॑తిమ॒న్యా
 నవే॑న॒ పూర్వం॒ దయ॑మానాః॒ స్యామ॑ పురా॒ణేన॒ నవం॒ తామూర్జ॑మూ॒ర్జాహు॑తీ
 ఊ॒ర్జయ॑మానే అధాతాం వసు॒వనే॑ వసు॒ధేయ॑స్య వీతాం॒ యజ॑ . దే॒వా దైవ్యా॒హోతా॑రా॒
 నేష్టా॑రా॒ పోతా॑రా హ॒తాఘ॑శꣳసావాభ॒రద్వ॑సూ వసు॒వనే॑ వసు॒ధేయ॑స్య
 వీతాం॒ యజ॑ . దే॒వీస్తి॒స్రస్తి॒స్రో దే॒వీరిడా॒ సర॑స్వతీ॒ భార॑తీ॒ ద్యాం
 భార॑త్యాది॒త్యైర॑స్పృక్ష॒థ్ సర॑స్వతీ॒మꣳ రు॒ద్రైర్య॒జ్ఞమా॑వీది॒హైవేడ॑యా॒
 వసు॑మత్యా సధ॒మాదం॑ మదేమ వసు॒వనే॑ వసు॒ధేయ॑స్య వియంతు॒ యజ॑ . దే॒వో
 నరా॒శꣳస॑స్త్రి శీ॒ర్॒షా ష॑డ॒క్షః శ॒తమిదే॑నꣳ శితిపృ॒ష్ఠా ఆద॑ధతి
 స॒హస్ర॑మీం॒ ప్రవ॑హంతి మి॒త్రావరు॒ణేద॑స్య హో॒త్రమర్హ॑తో॒ బృహ॒స్పతిః॑
 స్తో॒త్రమ॒శ్వినాఽఽధ్వ॑ర్యవం వసు॒వనే॑ వసు॒ధేయ॑స్య వేతు॒ యజ॑ . దే॒వో
 వన॒స్పతి॑ర్వ॒ర్॒షప్రా॑వా ఘృ॒తని॑ర్ణి॒గ్ద్యామగ్రే॒ణాస్పృ॑క్ష॒దాఽన్తరి॑క్షం॒
 మధ్యే॑నాప్రాః పృథి॒వీముప॑రేణాదృꣳహీద్వసు॒వనే॑ వసు॒ధేయ॑స్య వేతు॒ యజ॑ .
 దే॒వం బ॒ర్॒హిర్వారి॑తీనాం ని॒ధే ధా॑సి॒ ప్రచ్యు॑తీనా॒మప్ర॑చ్యుతం నికామ॒ధర॑ణం
 పురుస్పా॒ర్॒హం యశ॑స్వదే॒నా బ॒ర్॒హిషా॒ఽన్యా బ॒ర్॒హీగ్ష్య॒భిష్యా॑మ వసు॒వనే॑
 వసు॒ధేయ॑స్య వేతు॒ యజ॑ . దే॒వో అ॒గ్నిః స్వి॑ష్ట॒కృథ్సు॒ద్రవి॑ణా మం॒ద్రః క॒విః
 స॒త్యమ॑న్మాఽఽయ॒జీ హోతా॒ హోతు॑ర్ హోతు॒రాయ॑జీయా॒నగ్నే॒ యాందే॒వానయా॒డ్యాꣳ
 అపి॑ప్రే॒ర్యే తే॑ హో॒త్రే అమ॑థ్సత॒ తాꣳ స॑స॒నుషీ॒ꣳ॒ హోత్రాం᳚ దేవంగ॒మాం
 ది॒వి దే॒వేషు॑ య॒జ్ఞమేర॑యే॒మ2ꣳ స్వి॑ష్ట॒కృచ్చాగ్నే॒ హోతాఽభూ᳚ర్వసు॒వనే॑
 వసు॒ధేయ॑స్య నమోవా॒కే వీహి॒ యజ॑ .. 3. 6. 13. 1.. యజైకం॑ చ .. 13..

35 దే॒వం బ॒ర్॒హిః . వ॒సు॒వనే॑ వసు॒ధేయ॑స్య వేతు . దే॒వీర్ద్వారః॑ . వ॒సు॒వనే॑
 వసు॒ధేయ॑స్య వియంతు . దే॒వీ ఉ॒షాసా॒నక్తా᳚ . వ॒సు॒వనే॑ వసు॒ధేయ॑స్య వీతాం .
 దే॒వీ జోష్ట్రీ᳚ . వ॒సు॒వనే॑ వసు॒ధేయ॑స్య వీతాం . దే॒వీ ఊ॒ర్జాహు॑తీ . వ॒సు॒వనే॑
 వసు॒ధేయ॑స్య వీతాం .. 3. 6. 14. 1..

36 దే॒వా దైవ్యా॒ హోతా॑రా . వ॒సు॒వనే॑ వసు॒ధేయ॑స్య వీతాం . దే॒వీస్తి॒స్రస్తి॒స్రో
 దే॒వీః . వ॒సు॒వనే॑ వసు॒ధేయ॑స్య వియంతు . దే॒వో నరా॒శꣳసః॑ . వ॒సు॒వనే॑
 వసు॒ధేయ॑స్య వేతు . దే॒వో వన॒స్పతిః॑ . వ॒సు॒వనే॑ వసు॒ధేయ॑స్య వేతు . దే॒వం
 బ॒ర్॒హిర్వారి॑తీనాం . వ॒సు॒వనే॑ వసు॒ధేయ॑స్య వేతు .. 3. 6. 14. 2..

37 దే॒వో అ॒గ్నిః స్వి॑ష్ట॒కృత్ . సు॒ద్రవి॑ణా మం॒ద్రః క॒విః . స॒త్యమ॑న్మాఽఽయ॒జీ
 హోతా᳚ . హోతు॑ర్ హోతు॒రాయ॑జీయాన్ . అగ్నే॒యాందే॒వానయా᳚ట్ . యాꣳ అపి॑ప్రేః . యే తే॑
 హో॒త్రే అమ॑థ్సత . తాꣳ స॑స॒నుషీ॒ꣳ॒ హోత్రాం᳚ దేవంగ॒మాం . ది॒వి దే॒వేషు॑
 య॒జ్ఞమేర॑యే॒మం . స్వి॒ష్ట॒కృచ్చాగ్నే॒ హోతాఽభూః᳚ . వ॒సు॒వనే॑ వసు॒ధేయ॑స్య
 నమోవా॒కే వీహి॑ .. 3. 6. 14. 3.. వీ॒తాం॒ వే॒త్వభూ॒రేకం॑ చ .. 14..

38 అ॒గ్నిమ॒ద్య హోతా॑రమవృణీతా॒యం యజ॑మానః॒ పచ॑న్ప॒క్తీః
 పచ॑న్పురో॒డాశం॑ బ॒ధ్నన్నిం॑ద్రా॒గ్నిభ్యాం॒ ఛాగꣳ॑ సూప॒స్థా అ॒ద్య దే॒వో
 వన॒స్పతి॑రభవదింద్రా॒గ్నిభ్యాం॒ ఛాగే॒నాఘ॑స్తాం॒ తం మే॑ద॒స్తః ప్రతి॑
 పచ॒తాఽగ్ర॑భీష్టా॒మవీ॑వృధేతాం పురో॒డాశే॑న॒ త్వామ॒ద్యర్ష॑ ఆర్షేయర్షీణాం
 నపాదవృణీతా॒యం యజ॑మానో బ॒హుభ్య॒ ఆ సంగ॑తేభ్య ఏ॒ష మే॑ దే॒వేషు॒ వసు॒
 వార్యాయ॑క్ష్యత॒ ఇతి॒ తా యా దే॒వా దే॑వ॒దానా॒న్యదు॒స్తాన్య॑స్మా॒ ఆ చ॒ శాస్వా చ॑
 గురస్వేషి॒తశ్చ॑ హోత॒రసి॑ భద్ర॒వాచ్యా॑య॒ ప్రేషి॑తో॒ మాను॑షః సూక్తవా॒కాయ॑
 సూ॒క్తా బ్రూ॑హి .. 3. 6. 15. 1.. అ॒గ్నిమ॒ద్యైకం .. 15..

 అం॒జంతి॒ హోతా॑ యక్ష॒థ్సమి॑ద్ధో అ॒ద్యాగ్నిరజై॒ద్దైవ్యా॑ జు॒షస్వావృ॑త్రహణా
గీ॒ర్భిస్త్వ2ꣳ హ్యాభ॑రత॒ముపో॑హ॒ యద్దే॒వం బ॒ర్॒హిః సు॑దే॒వం దే॒వం
బ॒ర్॒హిర॒గ్నిమ॒ద్య పంచ॑దశ .. 15..

 అం॒జంత్యు॒పావ॑సృజ॒న్నాన్యా యు॒వత్కర॑ దే॒వమ॒ష్టాత్రిꣳ॑శత్ .. 38..

 అం॒జంతి॑ సూ॒క్తాబ్రూ॑హి ..

తృతీయాష్టకే సప్తమః ప్రపాఠకః 7
అచ్ఛిద్రం

1 సర్వా॒న్॒ వా ఏ॒షో᳚ఽగ్నౌ కామా॒న్ప్రవే॑శయతి . యో᳚ఽగ్నీన॑న్వా॒ధాయ॑
   వ్ర॒తము॒పైతి॑ . స యదని॑ష్ట్వా ప్రయా॒యాత్ . అకా॑మప్రీతా ఏనం॒ కామా॒ నాను॒ప్రయా॑యుః
   . అ॒తే॒జా అ॑వీ॒ర్యః॑ స్యాత్ . స జు॑హుయాత్ . తుభ్యం॒ తా అం॑గిరస్తమ . విశ్వాః᳚
   సుక్షి॒తయః॒ పృథ॑క్ . అగ్నే॒ కామా॑య యేమిర॒ ఇతి॑ . కామా॑నే॒వాస్మిం॑దధాతి ..

   3. 7. 1. 1..

2 కామ॑ప్రీతా ఏనం॒ కామా॒ అను॒ ప్రయాం᳚తి . తే॒జ॒స్వీ వీ॒ర్యా॑వాన్భవతి . సంత॑తి॒ర్వా
   ఏ॒షా య॒జ్ఞస్య॑ . యో᳚ఽగ్నీన॑న్వా॒ధాయ॑ వ్ర॒తము॒పైతి॑ . స యదు॒ద్వాయ॑తి .
   విచ్ఛి॑త్తిరే॒వాస్య॒ సా . తం ప్రాంచ॑ము॒ద్ధృత్య॑ . మన॒సోప॑తిష్ఠేత . మనో॒
   వై ప్ర॒జాప॑తిః . ప్రా॒జా॒ప॒త్యో య॒జ్ఞః .. 3. 7. 1. 2..

3 మన॑సై॒వ య॒జ్ఞꣳ సంత॑నోతి . భూరిత్యా॑హ . భూ॒తో వై ప్ర॒జాప॑తిః
   . భూతి॑మే॒వోపై॑తి . వి వా ఏ॒ష ఇం॑ద్రి॒యేణ॑ వీ॒ర్యే॑ణర్ద్ధ్యతే .
   యస్యాహి॑తాగ్నేర॒గ్నిర॑ప॒క్షాయ॑తి . యావ॒చ్ఛమ్య॑యా ప్ర॒విధ్యే᳚త్ . యది॒
   తావ॑దప॒క్షాయే᳚త్ . తꣳ సంభ॑రేత్ . ఇ॒దం త॒ ఏకం॑ ప॒ర ఉ॑త॒ ఏకం᳚ ..

   3. 7. 1. 3..

4 తృ॒తీయే॑న॒ జ్యోతి॑షా॒ సంవి॑శస్వ . సం॒వేశ॑నస్త॒నువై॒ చారు॑రేధి . ప్రి॒యే
   దే॒వానాం᳚ పర॒మే జ॒నిత్ర॒ ఇతి॑ . బ్రహ్మ॑ణై॒వైన॒ꣳ॒ సంభ॑రతి . సైవ
   తతః॒ ప్రాయ॑శ్చిత్తిః . యది॑ పరస్త॒రామ॑ప॒క్షాయే᳚త్ . అ॒ను॒ ప్ర॒యాయావ॑స్యేత్ .
   సో ఏ॒వ తతః॒ ప్రాయ॑శ్చిత్తిః . ఓష॑ధీ॒ర్వా ఏ॒తస్య॑ ప॒శూన్పయః॒ ప్రవి॑శతి .
   యస్య॑ హ॒విషే॑ వ॒థ్సా అ॒పాకృ॑తా॒ ధయం॑తి .. 3. 7. 1. 4..

5 తాన్, యద్దు॒హ్యాత్ . యా॒తయా᳚మ్నా హ॒విషా॑ యజేత . యన్న దు॒హ్యాత్ .
   య॒జ్ఞ॒ప॒రురం॒తరి॑యాత్ . వా॒య॒వ్యాం᳚ యవా॒గూం నిర్వ॑పేత్ . వా॒యుర్వై పయ॑సః
   ప్రదాపయి॒తా . స ఏ॒వాస్మై॒ పయః॒ ప్రదా॑పయతి . పయో॒ వా ఓష॑ధయః . పయః॒
   పయః॑ . పయ॑సై॒వాస్మై॒ పయోఽవ॑రుంధే .. 3. 7. 1. 5..

6 అథోత్త॑రస్మై హ॒విషే॑ వ॒థ్సాన॒పాకు॑ర్యాత్ . సైవ తతః॒ ప్రాయ॑శ్చిత్తిః .
   అ॒న్య॒త॒రాన్, వా ఏ॒ష దే॒వాన్భా॑గ॒ధేయే॑న॒ వ్య॑ర్ధయతి . యే యజ॑మానస్య
   సా॒యం గృ॒హమా॒గచ్ఛం॑తి . యస్య॑ సాయం దు॒గ్ధꣳ హ॒విరార్తి॑మా॒ర్ఛతి॑
   . ఇంద్రా॑య వ్రీ॒హీన్ని॒రుప్యోప॑వసేత్ . పయో॒ వా ఓష॑ధయః . పయ॑ ఏ॒వారభ్య॑
   గృహీ॒త్వోప॑వసతి . యత్ప్రా॒తః స్యాత్ . తచ్ఛృ॒తం కు॑ర్యాత్ .. 3. 7. 1. 6..

7 అథేత॑ర ఐం॒ద్రః పు॑రో॒డాశః॑ స్యాత్ . ఇం॒ద్రి॒యే ఏ॒వాస్మై॑ స॒మీచీ॑ దధాతి
   . పయో॒ వా ఓష॑ధయః . పయః॒ పయః॑ . పయ॑సై॒వాస్మై॒ పయోఽవ॑రుంధే .
   అథోత్త॑రస్మై హ॒విషే॑ వ॒థ్సాన॒పాకు॑ర్యాత్ . సైవ తతః॒ ప్రాయ॑శ్చిత్తిః .
   ఉ॒భయా॒న్, వా ఏ॒ష దే॒వాన్భా॑గ॒ధేయే॑న॒ వ్య॑ర్ధయతి . యే యజ॑మానస్య సా॒యం
   చ॑ ప్రా॒తశ్చ॑ గృ॒హమా॒గచ్ఛం॑తి . యస్యో॒భయꣳ॑ హ॒విరార్తి॑మా॒ర్ఛతి॑
   .. 3. 7. 1. 7..

8 ఐం॒ద్రం పంచ॑శరావమోద॒నం నిర్వ॑పేత్ . అ॒గ్నిం దే॒వతా॑నాం ప్రథ॒మం య॑జేత్ .
   అ॒గ్నిము॑ఖా ఏ॒వ దే॒వతాః᳚ ప్రీణాతి . అ॒గ్నిం వా అన్వ॒న్యా దే॒వతాః᳚ . ఇంద్ర॒మన్వ॒న్యాః
   . తా ఏ॒వోభయీః᳚ ప్రీణాతి . పయో॒ వా ఓష॑ధయః . పయః॒ పయః॑ . పయ॑సై॒వాస్మై॒
   పయోఽవ॑రుంధే . అథోత్త॑రస్మై హ॒విషే॑ వ॒థ్సాన॒పాకు॑ర్యాత్ .. 3. 7. 1. 8..

9 సైవ తతః॒ ప్రాయ॑శ్చిత్తిః . అ॒ర్ధో వా ఏ॒తస్య॑ య॒జ్ఞస్య॑ మీయతే . యస్య॒
 వ్రత్యేఽహ॒న్పత్న్య॑నాలంభు॒కా భవ॑తి . తామ॑ప॒రుధ్య॑ యజేత . సర్వే॑ణై॒వ
 య॒జ్ఞేన॑ యజతే . తామి॒ష్ట్వోప॑హ్వయేత . అమూ॒హమ॑స్మి . సా త్వం . ద్యౌర॒హం .
 పృ॒థి॒వీ త్వం . సామా॒హం . ఋక్త్వం . తావేహి॒ సంభ॑వావ . స॒హ రేతో॑ దధావహై .
 పు॒ꣳ॒సే పు॒త్రాయ॒ వేత్త॑వై . రా॒యస్పోషా॑య సుప్రజా॒స్త్వాయ॑ సు॒వీర్యా॒యేతి॑ .
 అ॒ర్ధ ఏ॒వైనా॒ముప॑హ్వయతే . సైవ తతః॒ ప్రాయ॑శ్చిత్తిః .. 3. 7. 1. 9.. ద॒ధా॒తి॒
 య॒జ్ఞ ఉ॑త॒ ఏకం॒ ధయం॑తి రుంధే కుర్యాదా॒ర్ఛత్యపాకు॑ర్యాత్పృథి॒వీ త్వమ॒ష్టౌ
 చ॑ .. 1.. సర్వా॒న్॒ వి వై యది॑ పరస్త॒రామోష॑ధీరన్యత॒రాను॒భయా॑న॒ర్ధో వై ..

10 యద్విష్ష॑ణ్ణేన జుహు॒యాత్ . అప్ర॑జా అప॒శుర్యజ॑మానః స్యాత్ . యదనా॑యతనే ని॒నయే᳚త్
 . అ॒నా॒య॒త॒నః స్యా᳚త్ . ప్రా॒జా॒ప॒త్యయ॒ర్చా వ॑ల్మీకవ॒పాయా॒మవ॑నయేత్ .
 ప్రా॒జా॒ప॒త్యో వై వ॒ల్మీకః॑ . య॒జ్ఞః ప్ర॒జాప॑తిః . ప్ర॒జాప॑తావే॒వ య॒జ్ఞం
 ప్రతి॑ష్ఠాపయతి . భూరిత్యా॑హ . భూ॒తో వై ప్ర॒జాప॑తిః .. 3. 7. 2. 1..

11 భూతి॑మే॒వోపై॑తి . తత్కృ॒త్వా . అ॒న్యాం దు॒గ్ధ్వా పున॑ర్హోత॒వ్యం᳚
 . సైవ తతః॒ ప్రాయ॑శ్చిత్తిః . యత్కీ॒టావ॑పన్నేన జుహు॒యాత్ . అప్ర॑జా
 అప॒శుర్యజ॑మానః స్యాత్ . యదనా॑యతనే ని॒నయే᳚త్ . అ॒నా॒య॒త॒నః స్యా᳚త్ .
 మ॒ధ్య॒మేన॑ ప॒ర్ణేన॑ ద్యావాపృథి॒వ్య॑య॒ర్చాఽన్తః॑పరి॒ధి నిన॑యేత్ .
 ద్యావా॑పృథి॒వ్యోరే॒వైన॒త్ప్రతి॑ష్ఠాపయతి .. 3. 7. 2. 2..

12 తత్కృ॒త్వా . అ॒న్యాం దు॒గ్ధ్వా పున॑ర్హోత॒వ్యం᳚ . సైవ తతః॒ ప్రాయ॑శ్చిత్తిః .
 యదవ॑ వృష్టేన జుహు॒యాత్ . అప॑రూపమస్యా॒త్మంజా॑యేత . కి॒లాసో॑ వా॒ స్యాద॑ర్శ॒సో
 వా᳚ . యత్ప్రత్యే॒యాత్ . య॒జ్ఞం విచ్ఛిం॑ద్యాత్ . స జు॑హుయాత్ . మి॒త్రో జనా᳚న్కల్పయతి
 ప్రజా॒నన్ .. 3. 7. 2. 3..

13 మి॒త్రో దా॑ధార పృథి॒వీము॒త ద్యాం . మి॒త్రః కృ॒ష్టీరని॑మిషా॒ఽభిచ॑ష్టే
 . స॒త్యాయ॑ హ॒వ్యం ఘృ॒తవ॑జ్జుహో॒తేతి॑ . మి॒త్రేణై॒వైన॑త్కల్పయతి .
 తత్కృ॒త్వా . అ॒న్యాం దు॒గ్ధ్వా పున॑ర్హోత॒వ్యం᳚ . సైవ తతః॒ ప్రాయ॑శ్చిత్తిః .
 యత్పూర్వ॑స్యా॒మాహు॑త్యాꣳ హు॒తాయా॒ముత్త॒రాఽఽహు॑తిః॒ స్కందే᳚త్ . ద్వి॒పాద్భిః॑
 ప॒శుభి॒ర్యజ॑మానో॒ వ్యృ॑ద్ధ్యేత . యదుత్త॑రయా॒ఽభిజు॑హు॒యాత్ .. 3. 7. 2. 4..

14 చతు॑ష్పాద్భిః ప॒శుభి॒ర్యజ॑మానో॒ వ్యృ॑ద్ధ్యేత . యత్ర॒ వేత్థ॑ వనస్పతే
 దే॒వానాం॒ గుహ్యా॒ నామా॑ని . తత్ర॑ హ॒వ్యాని॑ గామ॒యేతి॑ వానస్ప॒త్యయ॒ర్చా
 స॒మిధ॑మా॒ధాయ॑ . తూ॒ష్ణీమే॒వ పున॑ర్జుహుయాత్ . వన॒స్పతి॑నై॒వ య॒జ్ఞస్యార్తాం॒
 చానా᳚ర్తాం॒ చాహు॑తీ॒ విదా॑ధార . తత్కృ॒త్వా . అ॒న్యాం దు॒గ్ధ్వా పున॑ర్హోత॒వ్యం᳚ .
 సైవ తతః॒ ప్రాయ॑శ్చిత్తిః . యత్పు॒రా ప్ర॑యా॒జేభ్యః॒ ప్రాఙంగా॑రః॒ స్కందే᳚త్ .
 అ॒ధ్వ॒ర్యవే॑ చ॒ యజ॑మానాయ॒ చాకగ్గ్॑ స్యాత్ .. 3. 7. 2. 5..

15 యద్ద॑క్షి॒ణా . బ్ర॒హ్మణే॑ చ॒ యజ॑మానాయ॒ చాకగ్గ్॑ స్యాత్ . యత్ప్ర॒త్యక్ .
 హోత్రే॑ చ॒ పత్ని॑యై చ॒ యజ॑మానాయ॒ చాకగ్గ్॑ స్యాత్ . యదుదఙ్ఙ్॑ . అ॒గ్నీధే॑
 చ ప॒శుభ్య॑శ్చ॒ యజ॑మానాయ॒ చాకగ్గ్॑ స్యాత్ . యద॑భిజుహు॒యాత్ . రు॒ద్రో᳚ఽస్య
 ప॒శూన్ ఘాతు॑కః స్యాత్ . యన్నాభి॑జుహు॒యాత్ . అశాం᳚తః॒ ప్రహ్రి॑యేత .. 3. 7. 2. 6..

16 స్రు॒వస్య॒ బుధ్నే॑నాభి॒నిద॑ధ్యాత్ . మా త॑మో॒ మా య॒జ్ఞస్త॑మ॒న్మా యజ॑మానస్తమత్
 . నమ॑స్తే అస్త్వాయ॒తే . నమో॑ రుద్ర పరాయ॒తే . నమో॒ యత్ర॑ ని॒షీద॑సి . అ॒ముం మా
 హిꣳ॑సీర॒ముం మా హిꣳ॑సీ॒రితి॒ యేన॒ స్కందే᳚త్ . తం ప్రహ॑రేత్ . స॒హస్ర॑శృంగో
 వృష॒భో జా॒తవే॑దాః . స్తోమ॑పృష్ఠో ఘృ॒తవాం᳚థ్సు॒ప్రతీ॑కః . మా నో॑
 హాసీన్మేత్థి॒తో నేత్త్వా॒ జహా॑మ . గో॒పో॒షం నో॑ వీరపో॒షం చ॑ య॒చ్ఛేతి॑
 . బ్రహ్మ॑ణై॒వైనం॒ ప్రహ॑రతి . సైవ తతః॒ ప్రాయ॑శ్చిత్తిః .. 3. 7. 2. 7..

 వై ప్ర॒జాప॑తిః స్థాపయతి ప్రజా॒నన్న॒భి జు॑హు॒యాథ్స్యా᳚ద్ధ్రియేత॒ జహా॑మ॒
 త్రీణి॑ చ .. 2.. యద్విష్ష॑ణ్ణేన ప్రాజాప॒త్యయా॒ యత్కీ॒టా మ॑ధ్య॒మేన॒
 యదవ॑వృష్టేన॒ యత్పూర్వ॑స్యాం॒ యత్పు॒రా ప్ర॑యా॒జేభ్యః॒ ప్రాఙంగా॑రో॒
 యద్ద॑క్షి॒ణా యత్ప్ర॒త్యగ్యదుదం॒దశ॑ ..

17 వి వా ఏ॒ష ఇం॑ద్రి॒యేణ॑ వీ॒ర్యే॑ణర్ద్ధ్యతే . యస్యాహి॑తాగ్నేర॒గ్నిర్మ॒థ్యమా॑నో॒
 న జాయ॑తే . యత్రా॒న్యం పశ్యే᳚త్ . తత॑ ఆ॒హృత్య॑ హోత॒వ్యం᳚ . అ॒గ్నావే॒వాస్యా᳚గ్ని
 హో॒త్రꣳ హు॒తం భ॑వతి . యద్య॒న్యం న విం॒దేత్ . అ॒జాయాꣳ॑ హోత॒వ్యం᳚ .
 ఆ॒గ్నే॒యీ వా ఏ॒షా . యద॒జా . అ॒గ్నావే॒వాస్యా᳚గ్నిహో॒త్రꣳ హు॒తం భ॑వతి .. 3. 7. 3. 1..

18 అ॒జస్య॒ తు నాశ్నీ॑యాత్ . యద॒జస్యా᳚శ్నీ॒యాత్ . యామే॒వాగ్నావాహు॑తిం జుహు॒యాత్ .
 తామ॑ద్యాత్ . తస్మా॑ద॒జస్య॒ నాశ్యం᳚ . యద్య॒జాం న విం॒దేత్ . బ్రా॒హ్మ॒ణస్య॒
 దక్షి॑ణే॒ హస్తే॑ హోత॒వ్యం᳚ . ఏ॒ష వా అ॒గ్నిర్వై᳚శ్వాన॒రః . యద్బ్రా᳚హ్మ॒ణః .
 అ॒గ్నావే॒వాస్యా᳚గ్నిహో॒త్రꣳ హు॒తం భ॑వతి .. 3. 7. 3. 2..

19 బ్రా॒హ్మ॒ణం తు వ॑స॒త్యై॑ నాప॑రుంధ్యాత్ . యద్బ్రా᳚హ్మ॒ణం వ॑స॒త్యా అ॑పరుం॒ధ్యాత్ .
 యస్మి॑న్నే॒వాగ్నావాహు॑తిం జుహు॒యాత్ . తం భా॑గ॒ధేయే॑న॒ వ్య॑ర్ధయేత్ . తస్మా᳚ద్బ్రాహ్మ॒ణో
 వ॑స॒త్యై॑ నాప॒రుధ్యః॑ . యది॑ బ్రాహ్మ॒ణం న విం॒దేత్ . ద॒ర్భ॒స్తం॒బే
 హో॑త॒వ్యం᳚ . అ॒గ్ని॒వాన్, వై ద॑ర్భస్తం॒బః . అ॒గ్నావే॒వాస్యా᳚గ్నిహో॒త్రꣳ హు॒తం
 భ॑వతి . ద॒ర్భాగ్స్తు నాధ్యా॑సీత ..

20 యద్ద॒ర్భాన॒ధ్యాసీ॑త . యామే॒వాగ్నావాహు॑తిం జుహు॒యాత్ . తామధ్యా॑సీత . తస్మా᳚ద్ద॒ర్భా
 నాధ్యా॑సిత॒వ్యాః᳚ . యది॑ ద॒ర్భాన్న విం॒దేత్ . అ॒ప్సు హో॑త॒వ్యం᳚ . ఆపో॒ వై
 సర్వా॑ దే॒వతాః᳚ . దే॒వతా᳚స్వే॒వాస్యా᳚గ్నిహో॒త్రꣳ హు॒తం భ॑వతి . ఆప॒స్తు న
 పరి॑చక్షీత . యదాపః॑ పరి॒చక్షీ॑త .. 3. 7. 3. 4..

21 యామే॒వాప్స్వాహు॑తిం జుహు॒యాత్ . తాం పరి॑చక్షీత . తస్మా॒దాపో॒ న ప॑రి॒చక్ష్యాః᳚
 . మేధ్యా॑ చ॒ వా ఏ॒తస్యా॑మే॒ధ్యా చ॑ త॒నువౌ॒ సꣳసృ॑జ్యేతే .
 యస్యాహి॑తాగ్నేర॒న్యైర॒గ్నిభి॑ర॒గ్నయః॑ సꣳసృ॒జ్యంతే᳚ . అ॒గ్నయే॒ వివి॑చయే
 పురో॒డాశ॑మ॒ష్టాక॑పాలం॒ నిర్వ॑పేత్ . మేధ్యాం᳚ చై॒వాస్యా॑మే॒ధ్యాం చ॑ త॒నువౌ॒
 వ్యావ॑ర్తయతి . అ॒గ్నయే᳚ వ్ర॒తప॑తయే పురో॒డాశ॑మ॒ష్టాక॑పాలం॒ నిర్వ॑పేత్
 . అ॒గ్నిమే॒వ వ్ర॒తప॑తి॒గ్గ్॒ స్వేన॑ భాగ॒ధేయే॒నోప॑ధావతి . స ఏ॒వైనం॑
 వ్ర॒తమాలం॑భయతి .. 3. 7. 3. 5..

22 గర్భ॒గ్గ్॒ స్రవం॑తమగ॒దమ॑కః . అ॒గ్నిరింద్ర॒స్త్వష్టా॒ బృహ॒స్పతిః॑ .
 పృ॒థి॒వ్యామవ॑చుశ్చోతై॒తత్ . నాభిప్రాప్నో॑తి॒ నిరృ॑తిం పరా॒చైః . రేతో॒ వా
 ఏ॒తద్వాజి॑న॒మాహి॑తాగ్నేః . యద॑గ్నిహో॒త్రం . తద్యథ్స్రవే᳚త్ . రేతో᳚ఽస్య॒ వాజి॑న2ꣳ
 స్రవేత్ . గర్భ॒గ్గ్॒ స్రవం॑తమగ॒దమ॑క॒రిత్యా॑హ . రేత॑ ఏ॒వాస్మి॒న్వాజి॑నం దధాతి
 .. 3. 7. 3. 6..

23 అ॒గ్నిరిత్యా॑హ . అ॒గ్నిర్వై రే॑తో॒ధాః . రేత॑ ఏ॒వ తద్ద॑ధాతి . ఇంద్ర॒
 ఇత్యా॑హ . ఇం॒ద్రి॒యమే॒వాస్మిం॑దధాతి . త్వష్టేత్యా॑హ . త్వష్టా॒ వై ప॑శూ॒నాం
 మి॑థు॒నానాꣳ॑ రూప॒కృత్ . రూ॒పమే॒వ ప॒శుషు॑ దధాతి . బృహ॒స్పతి॒రిత్యా॑హ
 . బ్రహ్మ॒ వై దే॒వానాం॒ బృహ॒స్పతిః॑ . బ్రహ్మ॑ణై॒వాస్మై᳚ ప్ర॒జాః ప్రజ॑నయతి
 . పృ॒థి॒వ్యామవ॑చుశ్చోతై॒తదిత్యా॑హ . అ॒స్యామే॒వైన॒త్ప్రతి॑ష్ఠాపయతి .
 నాభి ప్రాప్నో॑తి॒ నిరృ॑తిం పరా॒చైరిత్యా॑హ . రక్ష॑సా॒మప॑హత్యై .. 3. 7. 3. 7.. అ॒జాఽగ్నావే॒వాస్యా᳚గ్నిహో॒త్రꣳ హు॒తం భ॑వతి భవత్యాసీత పరి॒చక్షీ॑త
 లంభయతి దధాతి దే॒వానాం॒ బృహ॒స్పతిః॒ పంచ॑ చ .. 3.. వి వై యద్య॒న్యమ॒జాయాం᳚
 బ్రాహ్మ॒ణస్య॑ దర్భస్తం॒బే᳚ఽఫ్సు హో॑త॒వ్యం᳚ ..

24 యాః పు॒రస్తా᳚త్ప్ర॒స్రవం॑తి . ఉ॒పరి॑ష్టాథ్స॒ర్వత॑శ్చ॒ యాః . తాభీ॑ ర॒శ్మి
 ప॑విత్రాభిః . శ్ర॒ద్ధాం య॒జ్ఞమార॑భే . దేవా॑ గాతువిదః . గా॒తుం య॒జ్ఞాయ॑ విందత
 . మన॑స॒స్పతి॑నా దే॒వేన॑ . వాతా᳚ద్య॒జ్ఞః ప్రయు॑జ్యతాం . తృ॒తీయ॑స్యై ది॒వః .
 గా॒య॒త్రి॒యా సోమ॒ ఆభృ॑తః ..

25 సో॒మ॒పీ॒థాయ॒ సంన॑యితుం . వక॑ల॒మంత॑ర॒మాద॑దే . ఆపో॑ దేవీః శు॒ద్ధాః
 స్థ॑ . ఇ॒మా పాత్రా॑ణి శుంధత . ఉ॒పా॒తం॒క్యా॑య దే॒వానాం᳚ . ప॒ర్ణ॒వ॒ల్కము॒త
 శుం॑ధత . పయో॑ గృ॒హేషు॒ పయో॑ అఘ్ని॒యాసు॑ . పయో॑ వ॒థ్సేషు॒ పయ॒ ఇంద్రా॑య
 హ॒విషే᳚ ధ్రియస్వ . గా॒య॒త్రీ ప॑ర్ణవ॒ల్కేన॑ . పయః॒ సోమం॑ కరోత్వి॒మం .. 3. 7. 4. 2..

26 అ॒గ్నిం గృ॑హ్ణామి సు॒రథం॒ యో మ॑యో॒భూః . య ఉ॒ద్యంత॑మా॒రోహ॑తి॒
 సూర్య॒మహ్నే᳚ . ఆ॒ది॒త్యం జ్యోతి॑షాం॒ జ్యోతి॑రుత్త॒మం . శ్వో య॒జ్ఞాయ॑ రమతాం
 దే॒వతా᳚భ్యః . వసూ᳚న్రు॒ద్రానా॑ది॒త్యాన్ . ఇంద్రే॑ణ స॒హ దే॒వతాః᳚ . తాః పూర్వః॒
 పరి॑గృహ్ణామి . స్వ ఆ॒యత॑నే మనీ॒షయా᳚ . ఇ॒మామూర్జం॑ పంచద॒శీం యే ప్రవి॑ష్టాః
 . తాందే॒వాన్పరి॑గృహ్ణామి॒ పూర్వః॑ .. 3. 7. 4. 3..

27 అ॒గ్నిర్హ॑వ్య॒వాడి॒హ తానావ॑హతు . పౌ॒ర్ణ॒మా॒సꣳ హ॒విరి॒దమే॑షాం॒
 మయి॑ . ఆ॒మా॒వా॒స్యꣳ॑ హ॒విరి॒దమే॑షాం॒ మయి॑ . అం॒త॒రాఽగ్నీ ప॒శవః॑ .
 దే॒వ॒స॒ꣳ॒సద॒మాగ॑మన్ . తాన్పూర్వః॒ పరి॑గృహ్ణామి . స్వ ఆ॒యత॑నే మనీ॒షయా᳚
 . ఇ॒హ ప్ర॒జా వి॒శ్వరూ॑పా రమంతాం . అ॒గ్నిం గృ॒హప॑తిమ॒భిసం॒వసా॑నాః . తాః
 పూర్వః॒ పరి॑గృహ్ణామి .. 3. 7. 4. 4..

28 స్వ ఆ॒యత॑నే మనీ॒షయా᳚ . ఇ॒హ ప॒శవో॑ వి॒శ్వరూ॑పా రమంతాం . అ॒గ్నిం
 గృ॒హప॑తిమ॒భి సం॒వసా॑నాః . తాన్పూర్వః॒ పరి॑గృహ్ణామి . స్వ ఆ॒యత॑నే మనీ॒షయా᳚
 . అ॒యం పి॑తృ॒ణామ॒గ్నిః . అవా᳚డ్ఢ॒వ్యా పి॒తృభ్య॒ ఆ . తం పూర్వః॒ పరి॑గృహ్ణామి .
 అవి॑షం నః పి॒తుం క॑రత్ . అజ॑స్రం॒ త్వాꣳ స॑భాపా॒లాః .. 3. 7. 4. 5..

29 వి॒జ॒యభా॑గ॒ꣳ॒ సమిం॑ధతాం . అగ్నే॑ దీ॒దాయ॑ మే సభ్య . విజి॑త్యై
 శ॒రదః॑ శ॒తం . అన్న॑మావస॒థీయం᳚ . అ॒భిహ॑రాణి శ॒రదః॑ శ॒తం .
 ఆ॒వ॒స॒థే శ్రియం॒ మంత్రం᳚ . అహి॑ర్బు॒ధ్నియో॒ నియ॑చ్ఛతు . ఇ॒దమ॒హమ॒గ్ని
 జ్యే᳚ష్ఠేభ్యః . వసు॑భ్యో య॒జ్ఞం ప్రబ్ర॑వీమి . ఇ॒దమ॒హమింద్ర॑జ్యేష్ఠేభ్యః .. 3. 7. 4. 6..

30 రు॒ద్రేభ్యో॑ య॒జ్ఞం ప్రబ్ర॑వీమి . ఇ॒దమ॒హం వరు॑ణజ్యేష్ఠేభ్యః . ఆ॒ది॒త్యేభ్యో॑
 య॒జ్ఞం ప్రబ్ర॑వీమి . పయ॑స్వతీ॒రోష॑ధయః . పయ॑స్వద్వీ॒రుధాం॒ పయః॑ .
 అ॒పాం పయ॑సో॒ యత్పయః॑ . తేన॒ మామిం॑ద్ర॒ సꣳసృ॑జ . అగ్నే᳚ వ్రతపతే వ్ర॒తం
 చ॑రిష్యామి . తచ్ఛ॑కేయం॒ తన్మే॑ రాధ్యతాం . వాయో᳚ వ్రతపత॒ ఆది॑త్య వ్రతపతే ..

 3. 7. 4. 7..

31 వ్ర॒తానాం᳚ వ్రతపతే వ్ర॒తం చ॑రిష్యామి . తచ్ఛ॑కేయం॒ తన్మే॑ రాధ్యతాం . ఇ॒మాం
 ప్రాచీ॒ముదీ॑చీం . ఇష॒మూర్జ॑మ॒భి స2ꣳస్కృ॑తాం . బ॒హు॒ప॒ర్ణామశు॑ష్కాగ్రాం .
 హరా॑మి పశు॒పామ॒హం . యత్కృష్ణో॑ రూ॒పం కృ॒త్వా . ప్రావి॑శ॒స్త్వం వన॒స్పతీన్॑
 . తత॒స్త్వామే॑కవిꣳశతి॒ధా . సంభ॑రామి సుసం॒భృతా᳚ .. 3. 7. 4. 8..

32 త్రీన్ప॑రి॒ధీగ్స్తి॒స్రః స॒మిధః॑ . య॒జ్ఞాయు॑రనుసంచ॒రాన్ . ఉ॒ప॒వే॒షం
 మేక్ష॑ణం॒ ధృష్టిం᳚ . సంభ॑రామి సుసం॒భృతా᳚ . యా జా॒తా ఓష॑ధయః .
 దే॒వేభ్య॑స్త్రియు॒గం పు॒రా . తాసాం॒ పర్వ॑ రాధ్యాసం . ప॒రి॒స్త॒రమా॒హరన్॑ .
 అ॒పాం మేధ్యం॑ య॒జ్ఞియం᳚ . సదే॑వꣳ శి॒వమ॑స్తు మే .. 3. 7. 4. 9..

33 ఆ॒చ్ఛే॒త్తా వో॒ మా రి॑షం . జీవా॑ని శ॒రదః॑ శ॒తం . అప॑రిమితానాం॒
 పరి॑మితాః . సంన॑హ్యే సుకృ॒తాయ॒ కం . ఏనో॒ మా నిగాం᳚ కత॒మచ్చ॒నాహం .
 పున॑రు॒త్థాయ॑ బహు॒లా భ॑వంతు . స॒కృ॒దా॒చ్ఛి॒న్నం బ॒ర్॒హిరూర్ణా॑మృదు .
 స్యో॒నం పి॒తృభ్య॑స్త్వా భరామ్య॒హం . అ॒స్మింథ్సీ॑దంతు మే పి॒తరః॑ సో॒మ్యాః .
 పి॒తా॒మ॒హాః ప్రపి॑తామహాశ్చాను॒గైః స॒హ .. 3. 7. 4. 10..

34 త్రి॒వృత్ప॑లా॒శే ద॒ర్భః . ఇయా᳚న్ప్రాదే॒శసం॑మితః . య॒జ్ఞే ప॒విత్రం॒
 పోతృ॑తమం . పయో॑ హ॒వ్యం క॑రోతు మే . ఇ॒మౌ ప్రా॑ణాపా॒నౌ . య॒జ్ఞస్యాంగా॑ని
 సర్వ॒శః . ఆ॒ప్యా॒యయం॑తౌ॒ సంచ॑రతాం . ప॒విత్రే॑ హవ్య॒శోధ॑నే . ప॒విత్రే᳚
 స్థో వైష్ణ॒వీ . వా॒యుర్వాం॒ మన॑సా పునాతు .. 3. 7. 4. 11..

35 అ॒యం ప్రా॒ణశ్చా॑పా॒నశ్చ॑ . యజ॑మాన॒మపి॑గచ్ఛతాం . య॒జ్ఞే హ్యభూ॑తాం॒
 పోతా॑రౌ . ప॒విత్రే॑ హవ్య॒శోధ॑నే . త్వయా॒ వేదిం॑ వివిదుః పృథి॒వీం . త్వయా॑
 య॒జ్ఞో జా॑యతే విశ్వ॒దానిః॑ . అచ్ఛి॑ద్రం య॒జ్ఞమన్వే॑షి వి॒ద్వాన్ . త్వయా॒
 హోతా॒ సంత॑నోత్యర్ధమా॒సాన్ . త్ర॒య॒స్త్రి॒ꣳ॒శో॑ఽసి॒ తంతూ॑నాం . ప॒విత్రే॑ణ
 స॒హాగ॑హి .. 3. 7. 4. 12..

36 శి॒వేయꣳ రజ్జు॑రభి॒ధానీ᳚ . అ॒ఘ్ని॒యాముప॑సేవతాం . అప్ర॑స్రꣳసాయ
 య॒జ్ఞస్య॑ . ఉ॒ఖే ఉప॑దధామ్య॒హం . ప॒శుభిః॒ సంనీ॑తం బిభృతాం . ఇంద్రా॑య
 శృ॒తం దధి॑ . ఉ॒ప॒వే॒షో॑ఽసి య॒జ్ఞాయ॑ . త్వాం ప॑రివే॒షమ॑ధారయన్ .
 ఇంద్రా॑య హ॒విః కృ॒ణ్వంతః॑ . శి॒వః శ॒గ్మో భ॑వాసి నః .. 3. 7. 4. 13..

37 అమృ॑న్మయం దేవపా॒త్రం . య॒జ్ఞస్యాయు॑షి॒ ప్రయు॑జ్యతాం . తి॒రః॒ప॒వి॒త్రమతి॑
 నీతాః . ఆపో॑ ధారయ॒ మాఽతి॑గుః . దే॒వేన॑ సవి॒త్రోత్పూ॑తాః . వసోః॒ సూర్య॑స్య
 ర॒శ్మిభిః॑ . గాం దో॑హ పవి॒త్రే రజ్జుం᳚ . సర్వా॒ పాత్రా॑ణి శుంధత . ఏ॒తా ఆచ॑రంతి॒
 మధు॑మ॒ద్దుహా॑నాః . ప్ర॒జావ॑తీర్య॒శసో॑ వి॒శ్వరూ॑పాః .. 3. 7. 4. 14..

38 బ॒హ్వీర్భవం॑తీ॒రుప॒జాయ॑మానాః . ఇ॒హ వ॒ ఇంద్రో॑ రమయతు గావః . పూ॒షా స్థ॑
 . అ॒య॒క్ష్మా వః॑ ప్ర॒జయా॒ సꣳసృ॑జామి . రా॒యస్పోషే॑ణ బహు॒లా భవం॑తీః
 . ఊర్జం॒ పయః॒ పిన్వ॑మానా ఘృ॒తం చ॑ . జీ॒వో జీవం॑తీ॒రుప॑ వః సదేయం .
 ద్యౌశ్చే॒మం య॒జ్ఞం పృ॑థి॒వీ చ॒ సందు॑హాతాం . ధా॒తా సోమే॑న స॒హ వాతే॑న
 వా॒యుః . యజ॑మానాయ॒ ద్రవి॑ణం దధాతు .. 3. 7. 4. 15..

39 ఉథ్సం॑ దుహంతి క॒లశం॒ చతు॑ర్బిలం . ఇడాం᳚ దే॒వీం మధు॑మతీꣳ సువ॒ర్విదం᳚
 . తదిం॑ద్రా॒గ్నీ జి॑న్వతꣳ సూ॒నృతా॑వత్ . తద్యజ॑మానమమృత॒త్వే ద॑ధాతు .
 కామ॑ధుక్షః॒ ప్ర ణో᳚ బ్రూహి . ఇంద్రా॑య హ॒విరిం॑ద్రి॒యం . అ॒మూం యస్యాం᳚ దే॒వానాం᳚ .
 మ॒ను॒ష్యా॑ణాం॒ పయో॑ హి॒తం . బ॒హు దు॒గ్ధీంద్రా॑య దే॒వేభ్యః॑ . హ॒వ్యమాప్యా॑యతాం॒
 పునః॑ .. 3. 7. 4. 16..

40 వ॒థ్సేభ్యో॑ మను॒ష్యే᳚భ్యః . పు॒న॒ర్దో॒హాయ॑ కల్పతాం . య॒జ్ఞస్య॒ సంత॑తిరసి .
 య॒జ్ఞస్య॑ త్వా॒ సంత॑తి॒మను॒ సంత॑నోమి . అద॑స్తమసి॒ విష్ణ॑వే త్వా . య॒జ్ఞాయాపి॑
 దధామ్య॒హం . అ॒ద్భిరరి॑క్తేన॒ పాత్రే॑ణ . యాః పూ॒తాః ప॑రి॒శేర॑తే . అ॒యం పయః॒
 సోమం॑ కృ॒త్వా . స్వాం యోని॒మపి॑గచ్ఛతు .. 3. 7. 4. 17..

41 ప॒ర్ణ॒వ॒ల్కః ప॒విత్రం᳚ . సౌ॒మ్యః సోమా॒ద్ధి నిర్మి॑తః . ఇ॒మౌ ప॒ర్ణం చ॑
 ద॒ర్భం చ॑ . దే॒వానాꣳ॑ హవ్య॒శోధ॑నౌ . ప్రా॒త॒ర్వే॒షాయ॑ గోపాయ . విష్ణో॑
 హ॒వ్యꣳ హి రక్ష॑సి . ఉ॒భావ॒గ్నీ ఉ॑పస్తృణ॒తే . దే॒వతా॒ ఉప॑వసంతు మే
 . అ॒హం గ్రా॒మ్యానుప॑వసామి . మహ్యం॒ గోప॑తయే ప॒శూన్ .. 3. 7. 4. 18.. ఆభృ॑త
 ఇ॒మం గృ॑హ్ణామి॒ పూర్వ॒స్తాః పూర్వః॒ పరి॑గృహ్ణామి సభాపా॒లా ఇంద్ర॑జ్యేష్ఠేభ్య॒
 ఆది॑త్య వ్రతపతే సుసం॒భృతా॑ మే స॒హ పు॑నాతు గహి నో వి॒శ్వరూ॑పా దధాతు॒
 పున॑ర్గచ్ఛతు ప॒శూన్ .. 4.. యాః పు॒రస్తా॑ది॒మామూర్జ॑మి॒హ ప్ర॒జా ఇ॒హ ప॒శవో॒ఽయం
 పి॑తృ॒ణామ॒గ్నిః ..

42 దేవా॑ దే॒వేషు॒ పరా᳚క్రమధ్వం . ప్రథ॑మా ద్వి॒తీయే॑షు . ద్వితీ॑యాస్తృ॒తీయే॑షు
 . త్రిరే॑కాదశా ఇ॒హ మా॑ఽవత . ఇ॒దꣳ శ॑కేయం॒ యది॒దం క॒రోమి॑ . ఆ॒త్మా
 క॑రోత్వా॒త్మనే᳚ . ఇ॒దం క॑రిష్యే భేష॒జం . ఇ॒దం మే॑ విశ్వభేషజా . అశ్వి॑నా॒
 ప్రావ॑తం యు॒వం . ఇ॒దమ॒హꣳ సేనా॑యా అ॒భీత్వ॑ర్యై .. 3. 7. 5. 1..

43 ముఖ॒మపో॑హామి . సూర్య॑ జ్యోతి॒ర్విభా॑హి . మ॒హ॒త ఇం॑ద్రి॒యాయ॑ . ఆప్యా॑యతాం
 ఘృ॒తయో॑నిః . అ॒గ్నిర్హ॒వ్యాఽను॑మన్యతాం . ఖమం॑క్ష్వ॒ త్వచ॑మంక్ష్వ . సు॒రూ॒పం
 త్వా॑ వసు॒విదం᳚ . ప॒శూ॒నాం తేజ॑సా . అ॒గ్నయే॒ జుష్ట॑మ॒భిఘా॑రయామి . స్యో॒నం
 తే॒ సద॑నం కరోమి .. 3. 7. 5. 2..

44 ఘృ॒తస్య॒ ధార॑యా సు॒శేవం॑ కల్పయామి . తస్మిం᳚థ్సీదా॒మృతే॒ ప్రతి॑తిష్ఠ
 . వ్రీ॒హీ॒ణాం మే॑ధ సుమన॒స్యమా॑నః . ఆ॒ర్ద్రః ప్ర॑థస్ను॒ర్భువ॑నస్య గో॒పాః
 . శృ॒త ఉథ్స్నా॑తి జని॒తా మ॑తీ॒నాం . యస్త॑ ఆ॒త్మా ప॒శుషు॒ ప్రవి॑ష్టః .
 దే॒వానాం᳚ వి॒ష్ఠామను॒ యో వి॑త॒స్థే . ఆ॒త్మ॒న్వాంథ్సో॑మ ఘృ॒తవా॒న్॒ హి భూ॒త్వా .
 దే॒వాన్గ॑చ్ఛ॒ సువ॑ర్వింద॒ యజ॑మానాయ॒ మహ్యం᳚ . ఇరా॒ భూతిః॑ పృథి॒వ్యై రసో॒
 మోత్క్ర॑మీత్ .. 3. 7. 5. 3..

45 దేవాః᳚ పితరః॒ పిత॑రో దేవాః . యో॑ఽహమ॑స్మి॒ స సన్, య॑జే . యస్యా᳚స్మి॒
 న తమం॒తరే॑మి . స్వం మ॑ ఇ॒ష్ట2ꣳ స్వం ద॒త్తం . స్వం పూ॒ర్త2ꣳ స్వ2ꣳ
 శ్రాం॒తం . స్వꣳ హు॒తం . తస్య॑ మే॒ఽగ్నిరు॑పద్ర॒ష్టా . వా॒యురు॑పశ్రో॒తా .
 ఆ॒ది॒త్యో॑ఽనుఖ్యా॒తా . ద్యౌః పి॒తా .. 3. 7. 5. 4..

46 పృ॒థి॒వీ మా॒తా . ప్ర॒జాప॑తి॒ర్బంధుః॑ . య ఏ॒వాస్మి॒ స సన్,
 య॑జే . మా భేర్మా సంవి॑క్థా॒ మా త్వా॑ హిꣳసిషం . మా తే॒ తేజోఽప॑క్రమీత్ .
 భ॒ర॒తముద్ధ॑రే॒మను॑షించ . అ॒వ॒దానా॑ని తే ప్ర॒త్యవ॑దాస్యామి . నమ॑స్తే
 అస్తు॒ మా మా॑ హిꣳసీః . యద॑వ॒దానా॑ని తేఽవ॒ద్యన్ . విలో॒మాకా॑ర్షమా॒త్మనః॑ ..

 3. 7. 5. 5..

47 ఆజ్యే॑న॒ ప్రత్య॑నజ్మ్యేనత్ . తత్త॒ ఆప్యా॑యతాం॒ పునః॑ . అజ్యా॑యో యవమా॒త్రాత్
 . ఆ॒వ్యా॒ధాత్కృ॑త్యతామి॒దం . మా రూ॑రుపామ య॒జ్ఞస్య॑ . శు॒ద్ధ2ꣳ
 స్వి॑ష్టమి॒దꣳ హ॒విః . మను॑నా దృ॒ష్టాం ఘృ॒తప॑దీం . మి॒త్రావరు॑ణసమీరితాం
 . ద॒క్షి॒ణా॒ర్ధాదసం॑భిందన్ . అవ॑ద్యామ్యేక॒తోము॑ఖాం .. 3. 7. 5. 6..

48 ఇడే॑ భా॒గం జు॑షస్వ నః . జిన్వ॒ గా జిన్వార్వ॑తః . తస్యా᳚స్తే భక్షి॒వాణః॑
 స్యామ . స॒ర్వాత్మా॑నః స॒ర్వగ॑ణాః . బ్రధ్న॒ పిన్వ॑స్వ . దద॑తో మే॒ మా క్షా॑యి .
 కు॒ర్వ॒తో మే॒ మోప॑దసత్ . ది॒శాం క్లృప్తి॑రసి . దిశో॑ మే కల్పంతాం . కల్పం॑తాం మే॒
 దిశః॑ .. 3. 7. 5. 7..

49 దైవీ᳚శ్చ॒ మాను॑షీశ్చ . అ॒హో॒రా॒త్రే మే॑ కల్పేతాం . అ॒ర్ధ॒మా॒సా మే॑
 కల్పంతాం . మాసా॑ మే కల్పంతాం . ఋ॒తవో॑ మే కల్పంతాం . సం॒వ॒థ్స॒రో మే॑ కల్పతాం
 . క్లృప్తి॑రసి॒ కల్ప॑తాం మే . ఆశా॑నాం త్వాఽఽశాపా॒లేభ్యః॑ . చ॒తుర్భ్యో॑
 అ॒మృతే᳚భ్యః . ఇ॒దం భూ॒తస్యాధ్య॑క్షేభ్యః .. 3. 7. 5. 8..

50 వి॒ధేమ॑ హ॒విషా॑ వ॒యం . భజ॑తాం భా॒గీ భా॒గం . మాఽభా॒గోఽభ॑క్త .
 నిర॑భా॒గం భ॑జామః . అ॒పస్పి॑న్వ . ఓష॑ధీర్జిన్వ . ద్వి॒పాత్పా॑హి . చతు॑ష్పాదవ .
 ది॒వో వృష్టి॒మేర॑య . బ్రా॒హ్మ॒ణానా॑మి॒దꣳ హ॒విః .. 3. 7. 5. 9..

51 సో॒మ్యానాꣳ॑ సోమపీ॒థినాం᳚ . నిర్భ॒క్తో బ్రా᳚హ్మణః . నేహాబ్రా᳚హ్మణస్యాస్తి .
 సమం॑క్తాం బ॒ర్॒హిర్హ॒విషా॑ ఘృ॒తేన॑ . సమా॑ది॒త్యైర్వసు॑భిః॒ సం మ॒రుద్భిః॑
 . సమింద్రే॑ణ॒ విశ్వే॑భిర్దే॒వేభి॑రంక్తాం . ది॒వ్యం నభో॑ గచ్ఛతు॒ యథ్స్వాహా᳚ .
 ఇం॒ద్రా॒ణీవా॑విధ॒వా భూ॑యాసం . అది॑తిరివ సుపు॒త్రా . అ॒స్థూ॒రి త్వా॑ గార్హపత్య ..

 3. 7. 5. 10..

52 ఉప॒నిష॑దే సుప్రజా॒స్త్వాయ॑ . సం పత్నీ॒ పత్యా॑ సుకృ॒తేన॑ గచ్ఛతాం .
 య॒జ్ఞస్య॑ యు॒క్తౌ ధుర్యా॑వభూతాం . సం॒జా॒నా॒నౌ విజ॑హతా॒మరా॑తీః . ది॒వి
 జ్యోతి॑ర॒జర॒మార॑భేతాం . దశ॑ తే త॒నువో॑ యజ్ఞ య॒జ్ఞియాః᳚ . తాః ప్రీ॑ణాతు॒
 యజ॑మానో ఘృ॒తేన॑ . నా॒రి॒ష్ఠయోః᳚ ప్ర॒శిష॒మీడ॑మానః . దే॒వానాం॒ దైవ్యేఽపి॒
 యజ॑మానో॒ఽమృతో॑ఽభూత్ . యం వాం᳚ దే॒వా అ॑కల్పయన్ .. 3. 7. 5. 11..

53 ఊ॒ర్జో భా॒గꣳ శ॑తక్రతూ . ఏ॒తద్వాం॒ తేన॑ ప్రీణాని . తేన॑ తృప్యతమꣳహహౌ
 . అ॒హం దే॒వానాꣳ॑ సు॒కృతా॑మస్మి లో॒కే . మమే॒దమి॒ష్టం న మిథు॑ర్భవాతి .
 అ॒హం నా॑రి॒ష్ఠావను॑యజామి వి॒ద్వాన్ . యదా᳚భ్యా॒మింద్రో॒ అద॑ధాద్భాగ॒ధేయం᳚ .
 అదా॑రసృద్భవత దేవ సోమ . అ॒స్మిన్, య॒జ్ఞే మ॑రుతో మృడతా నః . మా నో॑ విదద॒భి
 భా॒మో అశ॑స్తిః .. 3. 7. 5. 12..

54 మా నో॑ విదద్వృ॒జనా॒ ద్వేష్యా॒ యా . ఋ॒ష॒భం వా॒జినం॑ వ॒యం . పూ॒ర్ణమా॑సం
 యజామహే . స నో॑ దోహతాꣳ సు॒వీర్యం᳚ . రా॒యస్పోషꣳ॑ సహ॒స్రిణం᳚ .
 ప్రా॒ణాయ॑ సు॒రాధ॑సే . పూ॒ర్ణమా॑సాయ॒ స్వాహా᳚ . అ॒మా॒వా॒స్యా॑ సు॒భగా॑
 సు॒శేవా᳚ . ధే॒నురి॑వ॒ భూయ॑ ఆ॒ప్యాయ॑మానా . సా నో॑ దోహతాꣳ సు॒వీర్యం᳚ .
 రా॒యస్పోషꣳ॑ సహ॒స్రిణం᳚ . అ॒పా॒నాయ॑ సు॒రాధ॑సే . అ॒మా॒వా॒స్యా॑యై॒
 స్వాహా᳚ . అ॒భిస్తృ॑ణీహి॒ పరి॑ధేహి॒ వేదిం᳚ . జా॒మిం మా హిꣳ॑సీరము॒యా శయా॑నా .
 హో॒తృ॒షద॑నా॒ హరి॑తాః సు॒వర్ణాః᳚ . ని॒ష్కా ఇ॒మే యజ॑మానస్య బ్ర॒ధ్నే .. 3. 7. 5. 13.. అ॒భీత్వ॑ర్యై కరోమి క్రమీత్పి॒తాఽఽత్మన॑ ఏక॒తోము॑ఖాం మే॒ దిశోఽధ్య॑క్షేభ్యో
 హ॒విర్గా॑ర్హపత్యాకల్పయ॒న్నశ॑స్తిః॒ సా నో॑ దోహతాꣳ సు॒వీర్యꣳ॑ స॒ప్త చ॑
 .. 5..

55 పరి॑స్తృణీత॒ పరి॑ధత్తా॒గ్నిం . పరి॑హితో॒ఽగ్నిర్యజ॑మానం భునక్తు . అ॒పాꣳ
 రస॒ ఓష॑ధీనాꣳ సు॒వర్ణః॑ . ని॒ష్కా ఇ॒మే యజ॑మానస్య సంతు కామ॒దుఘాః᳚ .
 అ॒ముత్రా॒ముష్మిం॑ ల్లో॒కే . భూప॑తే॒ భువ॑నపతే . మ॒హ॒తో భూ॒తస్య॑ పతే .
 బ్ర॒హ్మాణం॑ త్వా వృణీమహే . అ॒హం భూప॑తిర॒హం భువ॑నపతిః . అ॒హం మ॑హ॒తో
 భూ॒తస్య॒ పతిః॑ .. 3. 7. 6. 1..

56 దే॒వేన॑ సవి॒త్రా ప్రసూ॑త॒ ఆర్త్వి॑జ్యం కరిష్యామి . దేవ॑సవితరే॒తం త్వా॑ వృణతే
 . బృహ॒స్పతిం॒ దైవ్యం॑ బ్ర॒హ్మాణం᳚ . తద॒హం మన॑సే॒ ప్రబ్ర॑వీమి . మనో॑
 గాయత్రి॒యై . గా॒య॒త్రీ త్రి॒ష్టుభే᳚ . త్రి॒ష్టుబ్జగ॑త్యై . జగ॑త్యను॒ష్టుభే᳚ .
 అ॒ను॒ష్టుక్ పం॒క్త్యై . పం॒క్తిః ప్ర॒జాప॑తయే .. 3. 7. 6. 2..

57 ప్ర॒జాప॑తి॒ర్విశ్వే᳚భ్యో దే॒వేభ్యః॑ . విశ్వే॑ దే॒వా బృహ॒స్పత॑యే .
 బృహ॒స్పతి॒ర్బ్రహ్మ॑ణే . బ్రహ్మ॒ భూర్భువః॒ సువః॑ . బృహ॒స్పతి॑ర్దే॒వానాం᳚
 బ్ర॒హ్మా . అ॒హం మ॑ను॒ష్యా॑ణాం . బృహ॑స్పతే య॒జ్ఞం గో॑పాయ . ఇ॒దం తస్మై॑
 హ॒ర్మ్యం క॑రోమి . యో వో॑ దేవా॒శ్చర॑తి బ్రహ్మ॒చర్యం᳚ . మే॒ధా॒వీ ది॒క్షు మన॑సా
 తప॒స్వీ .. 3. 7. 6. 3..

58 అం॒తర్దూ॒తశ్చ॑రతి॒ మాను॑షీషు . చతుః॑శిఖండా యువ॒తిః సు॒పేశాః᳚ .
 ఘృ॒తప్ర॑తీకా॒ భువ॑నస్య॒ మధ్యే᳚ . మ॒ర్మృ॒జ్యమా॑నా మహ॒తే సౌభ॑గాయ .
 మహ్యం॑ ధుక్ష్వ॒ యజ॑మానాయ॒ కామాన్॑ . భూమి॑ర్భూ॒త్వా మ॑హి॒మానం॑ పుపోష . తతో॑
 దే॒వీ వ॑ర్ధయతే॒ పయాꣳ॑సి . య॒జ్ఞియా॑ య॒జ్ఞం వి చ॒ యంతి॒ శం చ॑ .
 ఓష॑ధీ॒రాప॑ ఇ॒హ శక్వ॑రీశ్చ . యో మా॑ హృ॒దా మన॑సా॒ యశ్చ॑ వా॒చా .. 3. 7. 6. 4..

59 యో బ్రహ్మ॑ణా॒ కర్మ॑ణా॒ ద్వేష్టి॑ దేవాః . యః శ్రు॒తేన॒ హృద॑యేనేష్ణ॒తా చ॑
 . తస్యేం᳚ద్ర॒ వజ్రే॑ణ॒ శిర॑శ్ఛినద్మి . ఊర్ణా॑మృదు॒ ప్రథ॑మాన2ꣳ స్యో॒నం .
 దే॒వేభ్యో॒ జుష్ట॒ꣳ॒ సద॑నాయ బ॒ర్॒హిః . సు॒వ॒ర్గే లో॒కే యజ॑మాన॒ꣳ॒
 హి ధే॒హి . మాం నాక॑స్య పృ॒ష్ఠే ప॑ర॒మే వ్యో॑మన్ . చతుః॑ శిఖండా యువ॒తిః
 సు॒పేశాః᳚ . ఘృ॒తప్ర॑తీకా వ॒యునా॑ని వస్తే . సా స్తీ॒ర్యమా॑ణా మహ॒తే సౌభ॑గాయ
 .. 3. 7. 6. 5..

60 సా మే॑ ధుక్ష్వ॒ యజ॑మానాయ॒ కామాన్॑ . శి॒వా చ॑ మే శ॒గ్మా చై॑ధి . స్యో॒నా
 చ॑ మే సు॒షదా॑ చైధి . ఊర్జ॑స్వతీ చ మే॒ పయ॑స్వతీ చైధి . ఇష॒మూర్జం॑
 మే పిన్వస్వ . బ్రహ్మ॒తేజో॑ మే పిన్వస్వ . క్ష॒త్రమోజో॑ మే పిన్వస్వ . విశం॒ పుష్టిం॑
 మే పిన్వస్వ . ఆయు॑ర॒న్నాద్యం॑ మే పిన్వస్వ . ప్ర॒జాం ప॒శూన్మే॑ పిన్వస్వ .. 3. 7. 6. 6..

61 అ॒స్మిన్, య॒జ్ఞ ఉప॒ భూయ॒ ఇన్ను మే᳚ . అవి॑క్షోభాయ పరి॒ధీంద॑ధామి . ధ॒ర్తా
 ధ॒రుణో॒ ధరీ॑యాన్ . అ॒గ్నిర్ద్వేషాꣳ॑సి॒ నిరి॒తో ను॑దాతై . విచ్ఛి॑నద్మి॒
 విధృ॑తీభ్యాꣳ స॒పత్నాన్॑ . జా॒తాన్ భ్రాతృ॑వ్యా॒న్॒ యే చ॑ జని॒ష్యమా॑ణాః .
 వి॒శో యం॒త్రాభ్యాం॒ విధ॑మామ్యేనాన్ . అ॒హ2ꣳ స్వానా॑ముత్త॒మో॑ఽసాని దేవాః . వి॒శో
 యం॒త్రే ను॒దమా॑నే॒ అరా॑తిం . విశ్వం॑ పా॒ప్మాన॒మమ॑తిం దుర్మరా॒యుం .. 3. 7. 6. 7..

62 సీదం॑తీ దే॒వీ సు॑కృ॒తస్య॑ లో॒కే . ధృతీ᳚ స్థో॒ విధృ॑తీ॒ స్వధృ॑తీ .
 ప్రా॒ణాన్మయి॑ ధారయతం . ప్ర॒జాం మయి॑ ధారయతం . ప॒శూన్మయి॑ ధారయతం . అ॒యం
 ప్ర॑స్త॒ర ఉ॒భయ॑స్య ధ॒ర్తా . ధ॒ర్తా ప్ర॑యా॒జానా॑ము॒తానూ॑యా॒జానాం᳚ . స
 దా॑ధార స॒మిధో॑ వి॒శ్వరూ॑పాః . తస్మిం॒థ్స్రుచో॒ అధ్యాసా॑దయామి . ఆరో॑హ ప॒థో
 జు॑హు దేవ॒యానాన్॑ .. 3. 7. 6. 8..

63 యత్రర్ష॑యః ప్రథమ॒జా యే పు॑రా॒ణాః . హిర॑ణ్యపక్షాఽజి॒రా సంభృ॑తాంగా .
 వహా॑సి మా సు॒కృతాం॒ యత్ర॑ లో॒కాః . అవా॒హం బా॑ధ ఉప॒భృతా॑ స॒పత్నాన్॑ .
 జా॒తాన్భ్రాతృ॑వ్యా॒న్॒ యే చ॑ జని॒ష్యమా॑ణాః . దోహై॑ య॒జ్ఞꣳ సు॒దుఘా॑మివ
 ధే॒నుం . అ॒హముత్త॑రో భూయాసం . అధ॑రే॒ మథ్స॒పత్నాః᳚ . యో మా॑ వా॒చా మన॑సా
 దుర్మరా॒యుః . హృ॒దాఽరా॑తీ॒యాద॑భి॒దాస॑దగ్నే .. 3. 7. 6. 9..

64 ఇ॒దమ॑స్య చి॒త్తమధ॑రం ధ్రు॒వాయాః᳚ . అ॒హముత్త॑రో భూయాసం . అధ॑రే॒
 మథ్స॒పత్నాః᳚ . ఋ॒ష॒భో॑ఽసి శాక్వ॒రః . ఘృ॒తాచీ॑నాꣳ సూ॒నుః . ప్రి॒యేణ॒
 నామ్నా᳚ ప్రి॒యే సద॑సి సీద . స్యో॒నో మే॑ సీద సు॒షదః॑ పృథి॒వ్యాం . ప్రథ॑యి
 ప్ర॒జయా॑ ప॒శుభిః॑ సువ॒ర్గే లో॒కే . ది॒వి సీ॑ద పృథి॒వ్యామం॒తరి॑క్షే .
 అ॒హముత్త॑రో భూయాసం .. 3. 7. 6. 10..

65 అధ॑రే॒ మథ్స॒పత్నాః᳚ . ఇ॒య2ꣳ స్థా॒లీ ఘృ॒తస్య॑ పూ॒ర్ణా . అచ్ఛి॑న్నపయాః
 శ॒తధా॑ర॒ ఉథ్సః॑ . మా॒రు॒తేన॒ శర్మ॑ణా॒ దైవ్యే॑న . య॒జ్ఞో॑ఽసి స॒ర్వతః॑
 శ్రి॒తః . స॒ర్వతో॒ మాం భూ॒తం భ॑వి॒ష్యచ్ఛ్ర॑యతాం . శ॒తం మే॑ సంత్వా॒శిషః॑
 . స॒హస్రం॑ మే సంతు సూ॒నృతాః᳚ . ఇరా॑వతీః పశు॒మతీః᳚ . ప్ర॒జాప॑తిరసి స॒ర్వతః॑
 శ్రి॒తః .. 3. 7. 6. 11..

66 స॒ర్వతో॒ మాం భూ॒తం భ॑వి॒ష్యచ్ఛ్ర॑యతాం . శ॒తం మే॑ సంత్వా॒శిషః॑ .
 స॒హస్రం॑ మే సంతు సూ॒నృతాః᳚ . ఇరా॑వతీః పశు॒మతీః᳚ . ఇ॒దమిం॑ద్రి॒యమ॒మృతం॑
 వీ॒ర్యం᳚ . అ॒నేనేంద్రా॑య ప॒శవో॑ఽచికిథ్సన్ . తేన॑ దేవా అవ॒తోప॒ మాం .
 ఇ॒హేష॒మూర్జం॒ యశః॒ సహ॒ ఓజః॑ సనేయం . శృ॒తం మయి॑ శ్రయతాం .
 యత్పృ॑థి॒వీమచ॑ర॒త్తత్ప్రవి॑ష్టం .. 3. 7. 6. 12..

67 యేనాసిం॑చ॒ద్బల॒మింద్రే᳚ ప్ర॒జాప॑తిః . ఇ॒దం తచ్ఛు॒క్రం మధు॑ వా॒జినీ॑వత్
 . యేనో॒పరి॑ష్టా॒దధి॑ నోన్మహేం॒ద్రం . దధి॒ మాం ధి॑నోతు . అ॒యం వే॒దః
 పృ॑థి॒వీమన్వ॑విందత్ . గుహా॑ స॒తీం గహ॑నే॒ గహ్వ॑రేషు . స విం॑దతు॒ యజ॑మానాయ
 లో॒కం . అచ్ఛి॑ద్రం య॒జ్ఞం భూరి॑కర్మా కరోతు . అ॒యం య॒జ్ఞః సమ॑సదద్ధ॒విష్మాన్॑
 . ఋ॒చా సామ్నా॒ యజు॑షా దే॒వతా॑భిః .. 3. 7. 6. 13..

68 తేన॑ లో॒కాంథ్సూర్య॑వతో జయేమ . ఇంద్ర॑స్య స॒ఖ్యమ॑మృత॒త్వమ॑శ్యాం .
 యో నః॒ కనీ॑య ఇ॒హ కా॒మయా॑తై . అ॒స్మిన్, య॒జ్ఞే యజ॑మానాయ॒ మహ్యం᳚ . అప॒
 తమిం॑ద్రా॒గ్నీ భువ॑నాన్నుదేతాం . అ॒హం ప్ర॒జాం వీ॒రవ॑తీం విదేయ . అగ్నే॑ వాజజిత్ .
 వాజం॑ త్వా సరి॒ష్యంతం᳚ . వాజం॑ జే॒ష్యంతం᳚ . వా॒జినం॑ వాజ॒జితం᳚ .. 3. 7. 6. 14..

69 వా॒జ॒జి॒త్యాయై॒ సంమా᳚ర్జ్మి . అ॒గ్నిమ॑న్నా॒దమ॒న్నాద్యా॑య . ఉప॑హూతో॒ ద్యౌః
 పి॒తా . ఉప॒ మాం ద్యౌః పి॒తా హ్వ॑యతాం . అ॒గ్నిరాగ్నీ᳚ద్ధ్రాత్ . ఆయు॑షే॒ వర్చ॑సే .
 జీ॒వాత్వై పుణ్యా॑య . ఉప॑హూతా పృథి॒వీ మా॒తా . ఉప॒ మాం మా॒తా పృ॑థి॒వీ హ్వ॑యతాం
 . అ॒గ్నిరాగ్నీ᳚ద్ధ్రాత్ .. 3. 7. 6. 15..

70 ఆయు॑షే॒ వర్చ॑సే . జీ॒వాత్వై పుణ్యా॑య . మనో॒ జ్యోతి॑ర్జుషతా॒మాజ్యం᳚ . విచ్ఛి॑న్నం
 య॒జ్ఞꣳ సమి॒మం ద॑ధాతు . బృహ॒స్పతి॑స్తనుతామి॒మం నః॑ . విశ్వే॑ దే॒వా
 ఇ॒హ మా॑దయంతాం . యం తే॑ అగ్న ఆవృ॒శ్చామి॑ . అ॒హం వా᳚ క్షిపి॒తశ్చరన్॑ .
 ప్ర॒జాం చ॒ తస్య॒ మూలం॑ చ . నీ॒చైర్దే॑వా॒ నివృ॑శ్చత .. 3. 7. 6. 16..

71 అగ్నే॒ యో నో॑ఽభి॒దాస॑తి . స॒మా॒నో యశ్చ॒ నిష్ట్యః॑ . ఇ॒ధ్మస్యే॑వ
 ప్ర॒క్షాయ॑తః . మా తస్యోచ్ఛే॑షి॒ కించ॒న . యో మాం ద్వేష్టి॑ జాతవేదః . యం చా॒హం
 ద్వేష్మి॒ యశ్చ॒ మాం . సర్వా॒గ్॒స్తాన॑గ్నే॒ సంద॑హ . యాగ్శ్చా॒హం ద్వేష్మి॒ యే చ॒
 మాం . అగ్నే॑ వాజజిత్ . వాజం॑ త్వా ససృ॒వాꣳసం᳚ .. 3. 7. 6. 17..

72 వాజం॑ జిగి॒వాꣳసం᳚ . వా॒జినం॑ వాజ॒జితం᳚ . వా॒జ॒జి॒త్యాయై॒ సంమా᳚ర్జ్మి
 . అ॒గ్నిమ॑న్నా॒దమ॒న్నాద్యా॑య . వేది॑ర్బ॒ర్॒హిః శృ॒తꣳ హ॒విః . ఇ॒ధ్మః
 ప॑రి॒ధయః॒ స్రుచః॑ . ఆజ్యం॑ య॒జ్ఞ ఋచో॒ యజుః॑ . యా॒జ్యా᳚శ్చ వషట్కా॒రాః .
 సం మే॒ సంన॑తయో నమంతాం . ఇ॒ధ్మ॒సం॒నహ॑నే హు॒తే .. 3. 7. 6. 18..

73 ది॒వః ఖీలోఽవ॑తతః . పృ॒థి॒వ్యా అధ్యుత్థి॑తః . తేనా॑ స॒హస్ర॑కాండేన .
 ద్వి॒షంతꣳ॑ శోచయామసి . ద్వి॒షన్మే॑ బ॒హు శో॑చతు . ఓష॑ధే॒ మో అ॒హꣳ
 శు॑చం . యజ్ఞ॒ నమ॑స్తే యజ్ఞ . నమో॒ నమ॑శ్చ తే యజ్ఞ . శి॒వేన॑ మే॒
 సంతి॑ష్ఠస్వ . స్యో॒నేన॑ మే॒ సంతి॑ష్ఠస్వ .. 3. 7. 6. 19..

74 సు॒భూ॒తేన॑ మే॒ సంతి॑ష్ఠస్వ . బ్ర॒హ్మ॒వ॒ర్చ॒సేన॑ మే॒ సంతి॑ష్ఠస్వ .
 య॒జ్ఞస్యర్ద్ధి॒మను॒ సంతి॑ష్ఠస్వ . ఉప॑ తే యజ్ఞ॒ నమః॑ . ఉప॑ తే॒ నమః॑
 . ఉప॑ తే॒ నమః॑ . త్రిష్ఫ॒లీ క్రి॒యమా॑ణానాం . యో న్యం॒గో అ॑వ॒శిష్య॑తే .
 రక్ష॑సాం భాగ॒ధేయం᳚ . ఆప॒స్తత్ప్రవ॑హతాది॒తః .. 3. 7. 6. 20..

75 ఉ॒లూఖ॑లే॒ ముస॑లే॒ యచ్చ॒ శూర్పే᳚ . ఆ॒శి॒శ్లేష॑ దృ॒షది॒ యత్క॒పాలే᳚
 . అ॒వ॒ప్రుషో॑ వి॒ప్రుషః॒ సంయ॑జామి . విశ్వే॑ దే॒వా హ॒విరి॒దం జు॑షంతాం .
 య॒జ్ఞే యా వి॒ప్రుషః॒ సంతి॑ బ॒హ్వీః . అ॒గ్నౌ తాః సర్వాః॒ స్వి॑ష్టాః॒ సుహు॑తా జుహోమి
 . ఉ॒ద్యన్న॒ద్య మి॑త్రమహః . స॒పత్నా᳚న్మే అనీనశః . దివై॑నాన్, వి॒ద్యుతా॑ జహి .
 ని॒మ్రోచ॒న్నధ॑రాన్కృధి .. 3. 7. 6. 21..

76 ఉ॒ద్యన్న॒ద్య వి నో॑ భజ . పి॒తా పు॒త్రేభ్యో॒ యథా᳚ . దీ॒ర్ఘా॒యు॒త్వస్య॑ హేశిషే
 . తస్య॑ నో దేహి సూర్య . ఉ॒ద్యన్న॒ద్య మి॑త్రమహః . ఆ॒రోహ॒న్నుత్త॑రాం॒ దివం᳚ .
 హృ॒ద్రో॒గం మమ॑ సూర్య . హ॒రి॒మాణం॑ చ నాశయ . శుకే॑షు మే హరి॒మాణం᳚ .
 రో॒ప॒ణాకా॑సు దధ్మసి .. 3. 7. 6. 22..

77 అథో॑ హారిద్ర॒వేషు॑ మే . హ॒రి॒మాణం॒ నిద॑ధ్మసి . ఉద॑గాద॒యమా॑ది॒త్యః .
 విశ్వే॑న॒ సహ॑సా స॒హ . ద్వి॒షంతం॒ మమ॑ రం॒ధయన్॑ . మో అ॒హం ద్వి॑ష॒తో
 ర॑ధం . యో నః॒ శపా॒దశ॑పతః . యశ్చ॑ నః॒ శప॑తః॒ శపా᳚త్ . ఉ॒షాశ్చ॒
 తస్మై॑ ని॒మ్రుక్చ॑ . సర్వం॑ పా॒పꣳ సమూ॑హతాం .. 3. 7. 6. 23..

78 యో నః॑ స॒పత్నో॒ యో రణః॑ . మర్తో॑ఽభి॒దాస॑తి దేవాః . ఇ॒ధ్మస్యే॑వ
 ప్ర॒క్షాయ॑తః . మా తస్యోచ్ఛే॑షి॒ కించ॒న . అవ॑సృష్టః॒ పరా॑పత . శ॒రో
 బ్రహ్మ॑సꣳశితః . గచ్ఛా॒మిత్రా॒న్ప్రవి॑శ . మైషాం॒ కంచ॒నోచ్ఛి॑షః
 .. 3. 7. 6. 24.. పతిః॑ ప్ర॒జాప॑తయే తప॒స్వీ వా॒చా సౌభ॑గాయ ప॒శూన్మే॑
 పిన్వస్వ దుర్మరా॒యుం దే॑వ॒యానా॑నగ్నే॒ఽన్తరి॑క్షే॒ఽహముత్త॑రో భూయాసం
 ప్ర॒జాప॑తిరసి స॒ర్వతః॑ శ్రి॒తః ప్రవి॑ష్టం దే॒వతా॑భిర్వాజ॒జితం॑ పృథి॒వీ
 హ్వ॑యతామ॒గ్నిరాగ్నీ᳚ద్ధ్రాద్వృశ్చత ససృ॒వాꣳ సꣳ॑ హు॒తే స్యో॒నేన॑ మే॒
 సంతి॑ష్ఠస్వే॒తః కృ॑ధి దధ్మస్యూహతామ॒ష్టౌ చ॑ .. 6..

79 సక్షే॒దం ప॑శ్య . విధ॑ర్తరి॒దం ప॑శ్య . నాకే॒దం ప॑శ్య . ర॒మతిః॒
 పని॑ష్ఠా . ఋ॒తం వర్షి॑ష్ఠం . అ॒మృతా॒ యాన్యా॒హుః . సూఱ్యో॒ వరి॑ష్ఠో
 అ॒క్షభి॒ర్విభా॑తి . అను॒ ద్యావా॑పృథి॒వీ దే॒వపు॑త్రే . దీ॒క్షాఽసి॒ తప॑సో॒
 యోనిః॑ . తపో॑ఽసి॒ బ్రహ్మ॑ణో॒ యోనిః॑ .. 3. 7. 7. 1..

80 బ్రహ్మా॑సి క్ష॒త్రస్య॒ యోనిః॑ . క్ష॒త్రమ॑స్యృ॒తస్య॒ యోనిః॑ . ఋ॒తమ॑సి॒
 భూరార॑భే . శ్ర॒ద్ధాం మన॑సా . దీ॒క్షాం తప॑సా . విశ్వ॑స్య॒ భువ॑న॒స్యాధి॑పత్నీం
 . సర్వే॒ కామా॒ యజ॑మానస్య సంతు . వాతం॑ ప్రా॒ణం మన॑సా॒ఽన్వార॑భామహే .
 ప్ర॒జాప॑తిం॒ యో భువ॑నస్య గో॒పాః . స నో॑ మృ॒త్యోస్త్రా॑యతాం॒ పాత్వꣳహ॑సః ..

 3. 7. 7. 2..

81 జ్యోగ్జీ॒వా జ॒రామ॑శీమహి . ఇంద్ర॑ శాక్వర గాయ॒త్రీం ప్రప॑ద్యే . తాం తే॑ యునజ్మి .
 ఇంద్ర॑ శాక్వర త్రి॒ష్టుభం॒ ప్రప॑ద్యే . తాం తే॑ యునజ్మి . ఇంద్ర॑ శాక్వర॒ జగ॑తీం॒
 ప్రప॑ద్యే . తాం తే॑ యునజ్మి . ఇంద్ర॑ శాక్వరాను॒ష్టుభం॒ ప్రప॑ద్యే . తాం తే॑ యునజ్మి .
 ఇంద్ర॑ శాక్వర పం॒క్తిం ప్రప॑ద్యే .. 3. 7. 7. 3..

82 తాం తే॑ యునజ్మి . ఆఽహం దీ॒క్షామ॑రుహమృ॒తస్య॒ పత్నీం᳚ . గా॒య॒త్రేణ॒ ఛంద॑సా॒
 బ్రహ్మ॑ణా చ . ఋ॒తꣳ స॒త్యే॑ఽధాయి . స॒త్యమృ॒తే॑ఽధాయి . ఋ॒తం చ॑ మే
 స॒త్యం చా॑భూతాం . జ్యోతి॑రభూవ॒ꣳ॒ సువ॑రగమం . సు॒వ॒ర్గం లో॒కం నాక॑స్య
 పృ॒ష్ఠం . బ్ర॒ధ్నస్య॑ వి॒ష్టప॑మగమం . పృ॒థి॒వీ దీ॒క్షా .. 3. 7. 7. 4..

83 తయా॒ఽగ్నిర్దీ॒క్షయా॑ దీక్షి॒తః . యయా॒ఽగ్నిర్దీ॒క్షయా॑ దీక్షి॒తః . తయా᳚ త్వా
 దీ॒క్షయా॑ దీక్షయామి . అం॒తరి॑క్షం దీ॒క్షా . తయా॑ వా॒యుర్దీ॒క్షయా॑ దీక్షి॒తః .
 యయా॑ వా॒యుర్దీ॒క్షయా॑ దీక్షి॒తః . తయా᳚ త్వా దీ॒క్షయా॑ దీక్షయామి . ద్యౌర్దీ॒క్షా .
 తయా॑ఽఽది॒త్యో దీ॒క్షయా॑ దీక్షి॒తః . యయా॑ఽఽది॒త్యో దీ॒క్షయా॑ దీక్షి॒తః .. 3. 7. 7. 5..

84 తయా᳚ త్వా దీ॒క్షయా॑ దీక్షయామి . దిశో॑ దీ॒క్షా . తయా॑ చం॒ద్రమా॑ దీ॒క్షయా॑
 దీక్షి॒తః . యయా॑ చం॒ద్రమా॑ దీ॒క్షయా॑ దీక్షి॒తః . తయా᳚ త్వా దీ॒క్షయా॑ దీక్షయామి
 . ఆపో॑ దీ॒క్షా . తయా॒ వరు॑ణో॒ రాజా॑ దీ॒క్షయా॑ దీక్షి॒తః . యయా॒ వరు॑ణో॒ రాజా॑
 దీ॒క్షయా॑ దీక్షి॒తః . తయా᳚ త్వా దీ॒క్షయా॑ దీక్షయామి . ఓష॑ధయో దీ॒క్షా .. 3. 7. 7. 6..

85 తయా॒ సోమో॒ రాజా॑ దీ॒క్షయా॑ దీక్షి॒తః . యయా॒ సోమో॒ రాజా॑ దీ॒క్షయా॑ దీక్షి॒తః
 . తయా᳚ త్వా దీ॒క్షయా॑ దీక్షయామి . వాగ్దీ॒క్షా . తయా᳚ ప్రా॒ణో దీ॒క్షయా॑ దీక్షి॒తః .
 యయా᳚ ప్రా॒ణో దీ॒క్షయా॑ దీక్షి॒తః . తయా᳚ త్వా దీ॒క్షయా॑ దీక్షయామి . పృ॒థి॒వీ
 త్వా॒ దీక్ష॑మాణ॒మను॑ దీక్షతాం . అం॒తరి॑క్షం త్వా॒ దీక్ష॑మాణ॒మను॑ దీక్షతాం .
 ద్యౌస్త్వా॒ దీక్ష॑మాణ॒మను॑ దీక్షతాం .. 3. 7. 7. 7..

86 దిశ॑స్త్వా॒ దీక్ష॑మాణ॒మను॑ దీక్షంతాం . ఆప॑స్త్వా॒ దీక్ష॑మాణ॒మను॑ దీక్షంతాం .
 ఓష॑ధయస్త్వా॒ దీక్ష॑మాణ॒మను॑ దీక్షంతాం . వాక్త్వా॒ దీక్ష॑మాణ॒మను॑ దీక్షతాం
 . ఋచ॑స్త్వా॒ దీక్ష॑మాణ॒మను॑ దీక్షంతాం . సామా॑ని త్వా॒ దీక్ష॑మాణ॒మను॑
 దీక్షంతాం . యజూꣳ॑షి త్వా॒ దీక్ష॑మాణ॒మను॑ దీక్షంతాం . అహ॑శ్చ॒ రాత్రి॑శ్చ .
 కృ॒షిశ్చ॒ వృష్టి॑శ్చ . త్విషి॒శ్చాప॑చితిశ్చ .. 3. 7. 7. 8..

87 ఆప॒శ్చౌష॑ధయశ్చ . ఊర్క్చ॑ సూ॒నృతా॑ చ . తాస్త్వా॒ దీక్ష॑మాణ॒మను॑
 దీక్షంతాం . స్వే దక్షే॒ దక్ష॑పితే॒హ సీ॑ద . దే॒వానాꣳ॑ సు॒మ్నో మ॑హ॒తే రణా॑య .
 స్వా॒స॒స్థస్త॒నువా॒ సంవి॑శస్వ . పి॒తేవై॑ధి సూ॒నవ॒ ఆసు॒శేవః॑ . శి॒వో మా॑
 శి॒వమావి॑శ . స॒త్యం మ॑ ఆ॒త్మా . శ్ర॒ద్ధా మే క్షి॑తిః .. 3. 7. 7. 9..

88 తపో॑ మే ప్రతి॒ష్ఠా . స॒వి॒తృప్ర॑సూతా మా॒ దిశో॑ దీక్షయంతు . స॒త్యమ॑స్మి .
 అ॒హం త్వద॑స్మి॒ మద॑సి॒ త్వమే॒తత్ . మమా॑సి॒ యోని॒స్తవ॒ యోని॑రస్మి . మమై॒వ
 సన్వహ॑ హ॒వ్యాన్య॑గ్నే . పు॒త్రః పి॒త్రే లో॑క॒కృజ్జా॑తవేదః . ఆ॒జుహ్వా॑నః
 సు॒ప్రతీ॑కః పు॒రస్తా᳚త్ . అగ్నే॒ స్వాం యోని॒మాసీ॑ద సా॒ధ్యా . అ॒స్మింథ్స॒ధస్థే॒
 అధ్యుత్త॑రస్మిన్ .. 3. 7. 7. 10..

89 విశ్వే॑ దేవా॒ యజ॑మానశ్చ సీదత . ఏక॑మి॒షే విష్ణు॒స్త్వాఽన్వే॑తు . ద్వే ఊ॒ర్జే
 విష్ణు॒స్త్వాఽన్వే॑తు . త్రీణి॑ వ్ర॒తాయ॒ విష్ణు॒స్త్వాఽన్వే॑తు . చ॒త్వారి॒ మాయో॑ భవాయ॒
 విష్ణు॒స్త్వాఽన్వే॑తు . పంచ॑ ప॒శుభ్యో॒ విష్ణు॒స్త్వాఽన్వే॑తు . షడ్రా॒యస్పోషా॑య॒
 విష్ణు॒స్త్వాఽన్వే॑తు . స॒ప్త స॒ప్తభ్యో॒ హోత్రా᳚భ్యో॒ విష్ణు॒స్త్వాఽన్వే॑తు . సఖా॑యః
 స॒ప్తప॑దా అభూమ . స॒ఖ్యం తే॑ గమేయం .. 3. 7. 7. 11..

90 స॒ఖ్యాత్తే॒ మా యో॑షం . స॒ఖ్యాన్మే॒ మా యో᳚ష్ఠాః . సాఽసి॑ సుబ్రహ్మణ్యే . తస్యా᳚స్తే
 పృథి॒వీ పాదః॑ . సాఽసి॑ సుబ్రహ్మణ్యే . తస్యా᳚స్తే॒ఽన్తరి॑క్షం॒ పాదః॑ . సాఽసి॑
 సుబ్రహ్మణ్యే . తస్యా᳚స్తే॒ ద్యౌః పాదః॑ . సాఽసి॑ సుబ్రహ్మణ్యే . తస్యా᳚స్తే॒ దిశః॒ పాదః॑
 .. 3. 7. 7. 12..

91 ప॒రోర॑జాస్తే పంచ॒మః పాదః॑ . సా న॒ ఇష॒మూర్జం॑ ధుక్ష్వ . తేజ॑ ఇంద్రి॒యం .
 బ్ర॒హ్మ॒వ॒ర్చ॒సమ॒న్నాద్యం᳚ . విమి॑మే త్వా॒ పయ॑స్వతీం . దే॒వానాం᳚ ధే॒నుꣳ
 సు॒దుఘా॒మన॑పస్ఫురంతీం . ఇంద్రః॒ సోమం॑ పిబతు . క్షేమో॑ అస్తు నః . ఇ॒మాం న॑రాః
 కృణుత॒ వేది॒మేత్య॑ . వసు॑మతీꣳ రు॒ద్రవ॑తీమాది॒త్యవ॑తీం .. 3. 7. 7. 13..

92 వర్ష్మం॑ది॒వః . నాభా॑ పృథి॒వ్యాః . యథా॒ఽయం యజ॑మానో॒ న రిష్యే᳚త్ .
 దే॒వస్య॑ సవి॒తుః స॒వే . చతుః॑శిఖండా యువ॒తిః సు॒పేశాః᳚ . ఘృ॒తప్ర॑తీకా॒
 భువ॑నస్య॒ మధ్యే᳚ . తస్యాꣳ॑ సుప॒ర్ణావధి॒ యౌ నివి॑ష్టౌ . తయో᳚ర్దే॒వానా॒మధి॑
 భాగ॒ధేయం᳚ . అప॒ జన్యం॑ భ॒యం ను॑ద . అప॑ చ॒క్రాణి॑ వర్తయ . గృ॒హꣳ
 సోమ॑స్య గచ్ఛతం . న వా ఉ॑వే॒తన్మ్రి॑యసే॒ న రి॑ష్యసి . దే॒వాꣳ ఇదే॑షి
 ప॒థిభిః॑ సు॒గేభిః॑ . యత్ర॒ యంతి॑ సు॒కృతో॒ నాపి॑ దు॒ష్కృతః॑ . తత్ర॑
 త్వా దే॒వః స॑వి॒తా ద॑ధాతు .. 3. 7. 7. 14.. బ్రహ్మ॑ణో॒ యోని॒రꣳహ॑సః
 పం॒క్తిం ప్రప॑ద్యే దీ॒క్షా యయా॑ఽఽది॒త్యో దీ॒క్షయా॑ దీక్షి॒తస్తయా᳚ త్వా
 దీ॒క్షయా॑ దీక్షయా॒మ్యోష॑ధయో దీ॒క్షా ద్యౌస్త్వా॒ దీక్ష॑మాణ॒మను॑ దీక్షతా॒మప॑
 చితి॒శ్చాక్షి॑తి॒రుత్త॑రస్మిన్గమేయం॒ దిశః॒ పాద॑ ఆది॒త్యవ॑తీం వర్తయ॒ పంచ॑
 చ .. 7..

93 యద॒స్య పా॒రే రజ॑సః . శు॒క్రం జ్యోతి॒రజా॑యత . తన్నః॑ పర్ష॒దతి॒
 ద్విషః॑ . అగ్నే॑ వైశ్వానర॒ స్వాహా᳚ . యస్మా᳚ద్భీ॒షాఽవా॑శిష్ఠాః . తతో॑ నో॒
 అభ॑యం కృధి . ప్ర॒జాభ్యః॒ సర్వా᳚భ్యో మృడ . నమో॑ రు॒ద్రాయ॑ మీ॒ఢుషే᳚ .
 యస్మా᳚ద్భీ॒షా న్యష॑దః . తతో॑ నో॒ అభ॑యం కృధి .. 3. 7. 8. 1..

94 ప్ర॒జాభ్యః॒ సర్వా᳚భ్యో మృడ . నమో॑ రు॒ద్రాయ॑ మీ॒ఢుషే᳚ . ఉదు॑స్ర తిష్ఠ॒
 ప్రతి॑తిష్ఠ॒ మా రి॑షః . మేమం య॒జ్ఞం యజ॑మానం చ రీరిషః . సు॒వ॒ర్గే
 లో॒కే యజ॑మాన॒ꣳ॒ హి ధే॒హి . శం న॑ ఏధి ద్వి॒పదే॒ శం చతు॑ష్పదే .
 యస్మా᳚ద్భీ॒షాఽవే॑పిష్ఠాః ప॒లాయి॑ష్ఠాః స॒మజ్ఞా᳚స్థాః . తతో॑ నో॒ అభ॑యం
 కృధి . ప్ర॒జాభ్యః॒ సర్వా᳚భ్యో మృడ . నమో॑ రు॒ద్రాయ॑ మీ॒ఢుషే᳚ .. 3. 7. 8. 2..

95 య ఇ॒దమకః॑ . తస్మై॒ నమః॑ . తస్మై॒ స్వాహా᳚ . న వా ఉ॑ వే॒తన్మ్రి॑యసే . ఆశా॑నాం
 త్వా॒ విశ్వా॒ ఆశాః᳚ . య॒జ్ఞస్య॒ హి స్థ ఋ॒త్వియౌ᳚ . ఇంద్రా᳚గ్నీ॒ చేత॑నస్య చ .
 హు॒తా॒హు॒తస్య॑ తృప్యతం . అహు॑తస్య హు॒తస్య॑ చ . హు॒తస్య॒ చాహు॑తస్య చ .
 అహు॑తస్య హు॒తస్య॑ చ . ఇంద్రా᳚గ్నీ అ॒స్య సోమ॑స్య . వీ॒తం పి॑బతం జు॒షేథాం᳚ .
 మా యజ॑మానం॒ తమో॑ విదత్ . మర్త్విజో॒ మో ఇ॒మాః ప్ర॒జాః . మా యః సోమ॑మి॒మం పిబా᳚త్ .
 సꣳసృ॑ష్టము॒భయం॑ కృ॒తం .. 3. 7. 8. 3.. కృ॒ధి॒ మీ॒ఢుషేఽహు॑తస్య చ
 స॒ప్త చ॑ .. 8..

96 అ॒నా॒గస॑స్త్వా వ॒యం . ఇంద్రే॑ణ॒ ప్రేషి॑తా॒ ఉప॑ . వా॒యుష్టే॑ అస్త్వꣳశ॒భూః .
 మి॒త్రస్తే॑ అస్త్వꣳశ॒భూః . వరు॑ణస్తే అస్త్వꣳశ॒భూః . అపాం᳚ క్షయా॒ ఋత॑స్య
 గర్భాః . భువ॑నస్య గోపాః॒ శ్యేనా॑ అతిథయః . పర్వ॑తానాం కకుభః ప్ర॒యుతో॑ నపాతారః
 . వ॒గ్నునేంద్రగ్గ్॑ హ్వయత . ఘోషే॒ణామీ॑వాగ్శ్చాతయత .. 3. 7. 9. 1..

97 యు॒క్తాః స్థ॒ వహ॑త . దే॒వా గ్రావా॑ణ॒ ఇందు॒రింద్ర॒ ఇత్య॑వాదిషుః .
 ఏంద్ర॑మచుచ్యవుః పర॒మస్యాః᳚ పరా॒వతః॑ . ఆఽస్మాథ్స॒ధస్థా᳚త్ . ఓరోరం॒తరి॑క్షాత్
 . ఆ సు॑భూ॒తమ॑సుషవుః . బ్ర॒హ్మ॒వ॒ర్చ॒సం మ॒ ఆసు॑షవుః . స॒మ॒రే
 రక్షాగ్॑స్యవధిషుః . అప॑హతం బ్రహ్మ॒జ్యస్య॑ . వాక్చ॑ త్వా॒ మన॑శ్చ శ్రిణీతాం ..

 3. 7. 9. 2..

98 ప్రా॒ణశ్చ॑ త్వాఽపా॒నశ్చ॑ శ్రీణీతాం . చక్షు॑శ్చ త్వా॒ శ్రోత్రం॑ చ శ్రీణీతాం .
 దక్ష॑శ్చ త్వా॒ బలం॑ చ శ్రీణీతాం . ఓజ॑శ్చ త్వా॒ సహ॑శ్చ శ్రీణీతాం . ఆయు॑శ్చ
 త్వా జ॒రా చ॑ శ్రీణీతాం . ఆ॒త్మా చ॑ త్వా త॒నూశ్చ॑ శ్రీణీతాం . శృ॒తో॑ఽసి
 శృ॒తం కృ॑తః . శృ॒తాయ॑ త్వా శృ॒తేభ్య॑స్త్వా . యమింద్ర॑మా॒హుర్వరు॑ణం॒
 యమా॒హుః . యం మి॒త్రమా॒హుర్యము॑ స॒త్యమా॒హుః .. 3. 7. 9. 3..

99 యో దే॒వానాం᳚ దే॒వత॑మస్తపో॒జాః . తస్మై᳚ త్వా॒ తేభ్య॑స్త్వా . మయి॒ త్యదిం॑ద్రి॒యం
 మ॒హత్ . మయి॒ దక్షో॒ మయి॒ క్రతుః॑ . మయి॑ ధాయి సు॒వీర్యం᳚ . త్రిశు॑గ్ఘ॒ర్మో
 విభా॑తు మే . ఆకూ᳚త్యా॒ మన॑సా స॒హ . వి॒రాజా॒ జ్యోతి॑షా స॒హ . య॒జ్ఞేన॒
 పయ॑సా స॒హ . తస్య॒ దోహ॑మశీమహి .. 3. 7. 9. 4..

100 తస్య॑ సు॒మ్నమ॑శీమహి . తస్య॑ భ॒క్షమ॑శీమహి . వాగ్జు॑షా॒ణా సోమ॑స్య
 తృప్యతు . మి॒త్రో జనా॒న్ప్రసమి॑త్ర . యస్మా॒న్న జా॒తః పరో॑ అ॒న్యో అస్తి॑ . య
 ఆ॑వి॒వేశ॒ భువ॑నాని॒ విశ్వా᳚ . ప్ర॒జాప॑తిః ప్ర॒జయా॑ సంవిదా॒నః . త్రీణి॒
 జ్యోతీꣳ॑షి సచతే॒ స షో॑డ॒శీ . ఏ॒ష బ్ర॒హ్మా య ఋ॒త్వియః॑ . ఇంద్రో॒ నామ॑
 శ్రు॒తో గ॒ణే .. 3. 7. 9. 5..

101 ప్ర తే॑ మ॒హే వి॒దథే॑ శꣳసిష॒ꣳ॒ హరీ᳚ . య ఋ॒త్వియః॒ ప్ర తే॑ వన్వే .
 వ॒నుషో॑ హర్య॒తం మదం᳚ . ఇంద్రో॒ నామ॑ ఘృ॒తం న యః . హరి॑భి॒శ్చారు॒ సేచ॑తే
 . శ్రు॒తో గ॒ణ ఆ త్వా॑ విశంతు . హరి॑వర్పసం॒ గిరః॑ . ఇంద్రాధి॑ప॒తేఽధి॑పతి॒స్త్వం
 దే॒వానా॑మసి . అధి॑పతిం॒ మాం . ఆయు॑ష్మంతం॒ వర్చ॑స్వంతం మను॒ష్యే॑షు కురు ..

 3. 7. 9. 6..

102 ఇంద్ర॑శ్చ స॒మ్రాడ్వరు॑ణశ్చ॒ రాజా᳚ . తౌ తే॑ భ॒క్షం చ॑క్రతు॒రగ్ర॑
 ఏ॒తం . తయో॒రను॑ భ॒క్షం భ॑క్షయామి . వాగ్జు॑షా॒ణా సోమ॑స్య తృప్యతు .
 ప్ర॒జాప॑తిర్వి॒శ్వక॑ర్మా . తస్య॒ మనో॑ దే॒వం య॒జ్ఞేన॑ రాధ్యాసం . అ॒ర్థే॒ గా
 అ॒స్య జ॑హితః . అ॒వ॒సాన॑పతేఽవ॒సానం॑ మే వింద . నమో॑ రు॒ద్రాయ॑ వాస్తో॒ష్పత॑యే
 . ఆయ॑నే వి॒ద్రవ॑ణే .. 3. 7. 9. 7..

103 ఉ॒ద్యానే॒ యత్ప॒రాయ॑ణే . ఆ॒వర్త॑నే వి॒వర్త॑నే . యో గో॑పా॒యతి॒ తꣳ
 హు॑వే . యాన్య॑పా॒మిత్యా॒న్యప్ర॑తీత్తా॒న్యస్మి॑ . య॒మస్య॑ బ॒లినా॒ చరా॑మి .
 ఇ॒హైవ సంతః॒ ప్రతి॒ తద్యా॑తయామః . జీ॒వా జీ॒వేభ్యో॒ నిహ॑రామ ఏనత్ . అ॒నృ॒ణా
 అ॒స్మిన్న॑నృ॒ణాః పర॑స్మిన్ . తృ॒తీయే॑ లో॒కే అ॑నృ॒ణాః స్యా॑మ . యే దే॑వ॒యానా॑
 ఉ॒త పి॑తృ॒యాణాః᳚ .. 3. 7. 9. 8..

104 సర్వా᳚న్ప॒థో అ॑నృ॒ణా ఆక్షీ॑యేమ . ఇ॒దమూ॒నుః శ్రేయో॑ఽవ॒సాన॒మాగ॑న్మ .
 శి॒వే నో॒ ద్యావా॑పృథి॒వీ ఉ॒భే ఇ॒మే . గోమ॒ద్ధన॑వ॒దశ్వ॑వ॒దూర్జ॑స్వత్ .
 సు॒వీరా॑ వీ॒రైరను॒ సంచ॑రేమ . అ॒ర్కః ప॒విత్ర॒ꣳ॒ రజ॑సో వి॒మానః॑ .
 పు॒నాతి॑ దే॒వానాం॒ భువ॑నాని॒ విశ్వా᳚ . ద్యావా॑పృథి॒వీ పయ॑సా సంవిదా॒నే .
 ఘృ॒తం దు॑హాతే అ॒మృతం॒ ప్రపీ॑నే . ప॒విత్ర॑మ॒ర్కో రజ॑సో వి॒మానః॑ . పు॒నాతి॑
 దే॒వానాం॒ భువ॑నాని॒ విశ్వా᳚ . సువ॒ర్జ్యోతి॒ర్యశో॑ మ॒హత్ . అ॒శీ॒మహి॑ గా॒ధము॒త
 ప్ర॑తి॒ష్ఠాం .. 3. 7. 9. 9.. చా॒త॒య॒త॒ శ్రీ॒ణీ॒తా॒ꣳ॒ స॒త్యమా॒హుర॑శీమహి
 గ॒ణే కు॑రు వి॒ద్రవ॑ణే పితృ॒యాణా॑ అ॒ర్కో రజ॑సో వి॒మాన॒స్త్రీణి॑ చ .. 9..

105 ఉద॑స్తాంప్సీథ్సవి॒తా మి॒త్రో అ॑ర్య॒మా . సర్వా॑న॒మిత్రా॑నవధీద్యు॒గేన॑ .
 బృ॒హంతం॒ మామ॑కరద్వీ॒రవం॑తం . ర॒థం॒త॒రే శ్ర॑యస్వ॒ స్వాహా॑ పృథి॒వ్యాం .
 వా॒మ॒దే॒వ్యే శ్ర॑యస్వ॒ స్వాహా॒ఽన్తరి॑క్షే . బృ॒హ॒తి శ్ర॑యస్వ॒ స్వాహా॑ ది॒వి
 . బృ॒హ॒తా త్వోప॑స్తభ్నోమి . ఆ త్వా॑ దదే॒ యశ॑సే వీ॒ర్యా॑య చ . అ॒స్మాస్వ॑ఘ్నియా
 యూ॒యం ద॑ధాథేంద్రి॒యం పయః॑ . యస్తే᳚ ద్ర॒ప్సో యస్త॑ ఉద॒ర్॒షః .. 3. 7. 10. 1..

106 దైవ్యః॑ కే॒తుర్విశ్వం॒ భువ॑నమావి॒వేశ॑ . స నః॑ పా॒హ్యరి॑ష్ట్యై॒
 స్వాహా᳚ . అను॑ మా॒ సర్వో॑ య॒జ్ఞో॑ఽయమే॑తు . విశ్వే॑ దే॒వా మ॒రుతః॒ సామా॒ర్కః .
 ఆ॒ప్రియ॒శ్ఛందాꣳ॑సి ని॒విదో॒ యజూꣳ॑షి . అ॒స్యై పృ॑థి॒వ్యై యద్య॒జ్ఞియం᳚ .
 ప్ర॒జాప॑తేర్వర్త॒నిమను॑వర్తస్వ . అను॑ వీ॒రైరను॑రాధ్యామ॒ గోభిః॑ . అన్వశ్వై॒రను॒
 సర్వై॑రు పు॒ష్టైః . అను॑ ప్ర॒జయాఽన్విం॑ద్రి॒యేణ॑ .. 3. 7. 10. 2..

107 దే॒వా నో॑ య॒జ్ఞమృ॑జు॒ధా న॑యంతు . ప్రతి॑ క్ష॒త్త్రే ప్రతి॑ తిష్ఠామి రా॒ష్ట్రే
 . ప్రత్యశ్వే॑షు॒ ప్రతి॑తిష్ఠామి॒ గోషు॑ . ప్రతి॑ ప్ర॒జాయాం॒ ప్రతి॑తిష్ఠామి॒
 భవ్యే᳚ . విశ్వ॑మ॒న్యాఽభి॑వావృ॒ధే . తద॒న్యస్యా॒మధి॑శ్రి॒తం . ది॒వే చ॑
 వి॒శ్వక॑ర్మణే . పృ॒థి॒వ్యై చా॑కరం॒ నమః॑ . అస్కాం॒ద్యౌః పృ॑థి॒వీం .
 అస్కా॑నృష॒భో యువా॒ గాః .. 3. 7. 10. 3..

108 స్క॒న్నేమా విశ్వా॒ భువ॑నా . స్క॒న్నో య॒జ్ఞః ప్రజ॑నయతు . అస్కా॒నజ॑ని॒
 ప్రాజ॑ని . ఆస్క॒న్నాజ్జా॑యతే॒ వృషా᳚ . స్క॒న్నాత్ప్రజ॑నిషీమహి . యే దే॒వా యేషా॑మి॒దం
 భా॑గ॒ధేయం॑ బ॒భూవ॑ . యేషాం᳚ ప్రయా॒జా ఉ॒తానూ॑యా॒జాః . ఇంద్ర॑జ్యేష్ఠేభ్యో॒
 వరు॑ణరాజభ్యః . అ॒గ్నిహో॑తృభ్యో దే॒వేభ్యః॒ స్వాహా᳚ . ఉ॒త త్యా నో॒ దివా॑ మ॒తిః ..

 3. 7. 10. 4..

109 అది॑తిరూ॒త్యాఽఽగ॑మత్ . సా శంతా॑చీ॒ మయ॑స్కరత్ . అప॒ స్రిధః॑ . ఉ॒త
 త్యా దైవ్యా॑ భి॒షజా᳚ . శం న॑స్కరతో అ॒శ్వినా᳚ . యూ॒యాతా॑మ॒స్మద్రపః॑ .
 అప॒ స్రిధః॑ . శమ॒గ్నిర॒గ్నిభి॑స్కరత్ . శం న॑స్తపతు॒ సూర్యః॑ . శం వాతో॑
 వాత్వర॒పాః .. 3. 7. 10. 5..

110 అప॒ స్రిధః॑ . తదిత్ప॒దం న విచి॑కేత వి॒ద్వాన్ . యన్మృ॒తః పున॑ర॒ప్యేతి॑
 జీ॒వాన్ . త్రి॒వృద్యద్భువ॑నస్య రథ॒వృత్ . జీ॒వో గర్భో॒ న మృ॒తః స జీ॑వాత్ .
 ప్రత్య॑స్మై॒ పిపీ॑షతే . విశ్వా॑ని వి॒దుషే॑ భర . అ॒రం॒గ॒మాయ॒ జగ్మ॑వే .
 అప॑శ్చాద్దధ్వనే॒ నరే᳚ . ఇందు॒రింద్ర॒మవా॑గాత్ . ఇందో॒రింద్రో॑ఽపాత్ . తస్య॑ త
 ఇంద॒వింద్ర॑పీతస్య॒ మధు॑మతః . ఉప॑హూత॒స్యోప॑హూతో భక్షయామి .. 3. 7. 10. 6..

 ఉ॒ద॒ర్॒ష ఇం॑ద్రి॒యేణ॒ గా మ॒తిర॑ర॒పా అ॑గా॒త్త్రీణి॑ చ .. 10..

111 బ్రహ్మ॑ ప్రతి॒ష్ఠా మన॑సో॒ బ్రహ్మ॑ వా॒చః . బ్రహ్మ॑ య॒జ్ఞానాꣳ॑
 హ॒విషా॒మాజ్య॑స్య . అతి॑రిక్తం॒ కర్మ॑ణో॒ యచ్చ॑ హీ॒నం . య॒జ్ఞః
 పర్వా॑ణి ప్రతి॒రన్నే॑తి క॒ల్పయన్॑ . స్వాహా॑కృ॒తాఽఽహు॑తిరేతు దే॒వాన్ .
 ఆశ్రా॑వితమ॒త్యాశ్రా॑వితం . వష॑ట్కృతమ॒త్యనూ᳚క్తం చ య॒జ్ఞే . అతి॑రిక్తం॒
 కర్మ॑ణో॒ యచ్చ॑ హీ॒నం . య॒జ్ఞః పర్వా॑ణి ప్రతి॒రన్నే॑తి క॒ల్పయన్॑ .
 స్వాహా॑కృ॒తాఽఽహు॑తిరేతు దే॒వాన్ .. 3. 7. 11. 1..

112 యద్వో॑ దేవా అతిపా॒దయా॑ని . వా॒చా చి॒త్ప్రయ॑తం దేవ॒ హేడ॑నం . అ॒రా॒యో
 అ॒స్మాꣳ అ॒భిదు॑చ్ఛునా॒యతే᳚ . అ॒న్యత్రా॒స్మన్ మ॑రుత॒స్తన్నిధే॑తన . త॒తం
 మ॒ ఆప॒స్తదు॑ తాయతే॒ పునః॑ . స్వాది॑ష్ఠా ధీ॒తిరు॒చథా॑య శస్యతే . అ॒యꣳ
 స॑ము॒ద్ర ఉ॒త వి॒శ్వభే॑షజః . స్వాహా॑కృతస్య॒ సము॑తృప్ణుతర్భువః . ఉద్వ॒యం
 తమ॑స॒స్పరి॑ . ఉదు॒ త్యం చి॒త్రం .. 3. 7. 11. 2..

113 ఇ॒మం మే॑ వరుణ॒ తత్త్వా॑ యామి . త్వం నో॑ అగ్నే॒ స త్వం నో॑ అగ్నే . త్వమ॑గ్నే
 అ॒యాసి॒ ప్రజా॑పతే . ఇ॒మం జీ॒వేభ్యః॑ పరి॒ధిం ద॑ధామి . మైషాం ను॑
 గా॒దప॑రో॒ అర్ధ॑మే॒తం . శ॒తం జీ॑వంతు శ॒రదః॑ పురూ॒చీః . తి॒రో
 మృ॒త్యుం ద॑ధతాం॒ పర్వ॑తేన . ఇ॒ష్టేభ్యః॒ స్వాహా॒ వష॒డని॑ష్టేభ్యః॒ స్వాహా᳚
 . భే॒ష॒జం దురి॑ష్ట్యై॒ స్వాహా॒ నిష్కృ॑త్యై॒ స్వాహా᳚ . దౌరా᳚ర్ద్ధ్యై॒ స్వాహా॒
 దైవీ᳚భ్యస్త॒నూభ్యః॒ స్వాహా᳚ .. 3. 7. 11. 3..

114 ఋద్ధ్యై॒ స్వాహా॒ సమృ॑ద్ధ్యై॒ స్వాహా᳚ . యత॑ ఇంద్ర॒ భయా॑మహే . తతో॑ నో॒
 అభ॑యం కృధి . మఘ॑వంఛ॒గ్ధి తవ॒ తన్న॑ ఊ॒తయే᳚ . వి ద్విషో॒ వి మృధో॑
 జహి . స్వ॒స్తి॒దా వి॒శస్పతిః॑ . వృ॒త్ర॒హా విమృధో॑ వ॒శీ . వృషేంద్రః॑ పు॒ర
 ఏ॑తు నః . స్వ॒స్తి॒దా అ॑భయంక॒రః . ఆ॒భిర్గీ॒ర్భిర్యదతో॑ న ఊ॒నం .. 3. 7. 11. 4..

115 ఆప్యా॑యయ హరివో॒ వర్ధ॑మానః . య॒దా స్తో॒తృభ్యో॒ మహి॑ గో॒త్రా రు॒జాసి॑ .
 భూ॒యి॒ష్ఠ॒భాజో॒ అధ॑ తే స్యామ . అనా᳚జ్ఞాతం॒ యదాజ్ఞా॑తం . య॒జ్ఞస్య॑ క్రి॒యతే॒
 మిథు॑ . అగ్నే॒ తద॑స్య కల్పయ . త్వꣳ హి వేత్థ॑ యథాత॒థం . పురు॑షసంమితో
 య॒జ్ఞః . య॒జ్ఞః పురు॑షసంమితః . అగ్నే॒ తద॑స్య కల్పయ . త్వꣳ హి వేత్థ॑
 యథాత॒థం . యత్పా॑క॒త్రా మన॑సా దీ॒నద॑క్షా॒ న . య॒జ్ఞస్య॑ మ॒న్వతే॒
 మర్తా॑సః . అ॒గ్నిష్టద్ధోతా᳚ క్రతు॒విద్వి॑జా॒నన్ . యజి॑ష్ఠో దే॒వాꣳ ఋ॑తు॒శో
 య॑జాతి .. 3. 7. 11. 5.. దే॒వాగ్శ్చి॒త్రం త॒నూభ్యః॒ స్వాహో॒నం పురు॑షసంమి॒తోఽగ్నే॒
 తద॑స్య కల్పయ॒ పంచ॑ చ .. 11..

116 యద్దే॑వా దేవ॒హేడ॑నం . దేవా॑సశ్చకృ॒మా వ॒యం . ఆది॑త్యా॒స్తస్మా᳚న్మా ముంచత .
 ఋ॒తస్య॒ర్తేన॒ మాము॒త . దేవా॑ జీవనకా॒మ్యా యత్ . వా॒చాఽనృ॑తమూది॒మ . అ॒గ్నిర్మా॒
 తస్మా॒దేన॑సః . గార్హ॑పత్యః॒ ప్రముం॑చతు . దు॒రి॒తా యాని॑ చకృ॒మ . క॒రోతు॒
 మామ॑నే॒నసం᳚ .. 3. 7. 12. 1..

117 ఋ॒తేన॑ ద్యావాపృథివీ . ఋ॒తేన॒ త్వꣳ స॑రస్వతి . ఋ॒తాన్మా॑
 ముంచ॒తాꣳహ॑సః . యద॒న్యకృ॑తమారి॒మ . స॒జా॒త॒శ॒ꣳ॒సాదు॒త
 వా॑ జామిశ॒ꣳ॒సాత్ . జ్యాయ॑సః॒ శꣳసా॑దు॒త వా॒ కనీ॑యసః . అనా᳚జ్ఞాతం
 దే॒వకృ॑తం॒ యదేనః॑ . తస్మా॒త్త్వమ॒స్మాన్జా॑తవేదో ముముగ్ధి . యద్వా॒చా యన్మన॑సా .
 బా॒హుభ్యా॑మూ॒రుభ్యా॑మష్ఠీ॒వద్భ్యాం᳚ .. 3. 7. 12. 2..

118 శి॒శ్నైర్యదనృ॑తం చకృ॒మా వ॒యం . అ॒గ్నిర్మా॒ తస్మా॒దేన॑సః . యద్ధస్తా᳚భ్యాం
 చ॒కర॒ కిల్బి॑షాణి . అ॒క్షాణాం᳚ వ॒గ్నుము॑ప॒ జిఘ్న॑మానః . దూ॒రే॒ప॒శ్యా చ॑
 రాష్ట్ర॒భృచ్చ॑ . తాన్య॑ప్స॒రసా॒వను॑ దత్తా మృ॒ణాని॑ . అదీ᳚వ్యన్నృ॒ణం యద॒హం
 చ॒కార॑ . యద్వాఽదా᳚స్యంథ్సంజ॒గారా॒ జనే᳚భ్యః . అ॒గ్నిర్మా॒ తస్మా॒దేన॑సః .
 యన్మయి॑ మా॒తా గర్భే॑ స॒తి .. 3. 7. 12. 3..

119 ఏన॑శ్చ॒కార॒ యత్పి॒తా . అ॒గ్నిర్మా॒ తస్మా॒దేన॑సః . యదా॑ పి॒పేష॑ మా॒తరం॑
 పి॒తరం᳚ . పు॒త్రః ప్రము॑దితో॒ ధయన్॑ . అహిꣳ॑సితౌ పి॒తరౌ॒ మయా॒ తత్ .
 తద॑గ్నే అనృ॒ణో భ॑వామి . యదం॒తరి॑క్షం పృథి॒వీము॒త ద్యాం . యన్మా॒తరం॑
 పి॒తరం॑ వా జిహిꣳసి॒మ . అ॒గ్నిర్మా॒ తస్మా॒దేన॑సః . యదా॒శసా॑ ని॒శసా॒
 యత్ప॑రా॒శసా᳚ .. 3. 7. 12. 4..

120 యదేన॑శ్చకృ॒మా నూత॑నం॒ యత్పు॑రా॒ణం . అ॒గ్నిర్మా॒ తస్మా॒దేన॑సః .
 అతి॑క్రామామి దురి॒తం యదేనః॑ . జహా॑మి రి॒ప్రం ప॑ర॒మే స॒ధస్థే᳚ . యత్ర॒
 యంతి॑ సు॒కృతో॒ నాపి॑ దు॒ష్కృతః॑ . తమారో॑హామి సు॒కృతాం॒ ను లో॒కం . త్రి॒తే
 దే॒వా అ॑మృజతై॒తదేనః॑ . త్రి॒త ఏ॒తన్మ॑ను॒ష్యే॑షు మామృజే . తతో॑ మా॒ యది॒
 కించి॑దాన॒శే . అ॒గ్నిర్మా॒ తస్మా॒దేన॑సః .. 3. 7. 12. 5..

121 గార్హ॑పత్యః॒ ప్రముం॑చతు . దు॒రి॒తా యాని॑ చకృ॒మ . క॒రోతు॒ మామ॑నే॒నసం᳚
 . ది॒వి జా॒తా అ॒ప్సు జా॒తాః . యా జా॒తా ఓష॑ధీభ్యః . అథో॒ యా అ॑గ్ని॒జా ఆపః॑ .
 తా నః॑ శుంధంతు॒ శుంధ॑నీః . యదాపో॒ నక్తం॑ దురి॒తం చరా॑మ . యద్వా॒ దివా॒
 నూత॑నం॒ యత్పు॑రా॒ణం . హిర॑ణ్యవర్ణా॒స్తత॒ ఉత్పు॑నీత నః . ఇ॒మం మే॑ వరుణ॒
 తత్త్వా॑ యామి . త్వం నో॑ అగ్నే॒ స త్వం నో॑ అగ్నే . త్వమ॑గ్నే అ॒యాఽసి॑ .. 3. 7. 12. 6.. అ॒నే॒నస॑మష్ఠీ॒వద్భ్యాꣳ॑ స॒తి ప॑రా॒శసా॑ఽఽన॒శే᳚ఽగ్నిర్మా॒
 తస్మా॒దేన॑సః పునీత న॒స్త్రీణి॑ చ .. 12.. యద్దే॑వా॒ దేవా॑ ఋ॒తేన॑
 సజాతశ॒ꣳ॒సాద్యద్వా॒చా యద్ధస్తా᳚భ్యా॒మదీ᳚వ్యం॒ యన్మయి॑ మా॒తా యదా॑పి॒పేష॒
 యదం॒తరి॑క్షం॒ యదా॒శసాఽతి॑క్రామామి త్రి॒తే దే॒వా ది॒వి జా॒తా అ॒ప్సు జా॒తా
 యదాప॑ ఇ॒మం మే॑ వరుణ॒ తత్త్వా॑ యామి॒ త్వం నో॑ అగ్నే॒ స త్వం నో॑ అగ్నే॒ త్వమ॑గ్నే
 అ॒యాఽసి॑ ..

122 యత్తే॒ గ్రావ్ణ్ణా॑ చిచ్ఛి॒దుః సో॑మ రాజన్ . ప్రి॒యాణ్యంగా॑ని॒ స్వధి॑తా॒
 పరూꣳ॑షి . తథ్సంధ॒థ్స్వాజ్యే॑నో॒త వ॑ర్ధయస్వ . అ॒నా॒గసో॒
 అధ॒మిథ్సం॒క్షయే॑మ . యత్తే॒ గ్రావా॑ బా॒హుచ్యు॑తో॒ అచు॑చ్యవుః . నరో॒ యత్తే॑
 దుదు॒హుర్దక్షి॑ణేన . తత్త॒ ఆప్యా॑యతాం॒ తత్తే᳚ . నిష్ట్యా॑యతాం దేవ సోమ . యత్తే॒
 త్వచం॑ బిభి॒దుర్యచ్చ॒ యోనిం᳚ . యదా॒స్థానా॒త్ప్రచ్యు॑తో॒ వేన॑సి॒ త్మనా᳚ .. 3. 7. 13. 1..

123 త్వయా॒ తథ్సో॑మ గు॒ప్తమ॑స్తు నః . సా నః॑ సం॒ధాఽస॑త్పర॒మే వ్యో॑మన్
 . అహా॒చ్ఛరీ॑రం॒ పయ॑సా స॒మేత్య॑ . అ॒న్యో᳚ఽన్యో భవతి॒ వర్ణో॑ అస్య
 . తస్మి॑న్వ॒యముప॑హూతా॒స్తవ॑ స్మః . ఆ నో॑ భజ॒ సద॑సి వి॒శ్వరూ॑పే .
 నృ॒చక్షాః॒ సోమ॑ ఉ॒త శు॒శ్రుగ॑స్తు . మా నో॒ విహా॑సీ॒ద్గిర॑ ఆవృణా॒నః .
 అనా॑గాస్త॒నువో॑ వావృధా॒నః . ఆ నో॑ రూ॒పం వ॑హతు॒ జాయ॑మానః .. 3. 7. 13. 2..

124 ఉప॑క్షరంతి జు॒హ్వో॑ ఘృ॒తేన॑ . ప్రి॒యాణ్యంగా॑ని॒ తవ॑ వ॒ర్ధయం॑తీః
 . తస్మై॑ తే సోమ॒ నమ॒ ఇద్వష॑ట్చ . ఉప॑ మా రాజంథ్సుకృ॒తే హ్వ॑యస్వ .
 సంప్రా॑ణాపా॒నాభ్యా॒ꣳ॒ సము॒ చక్షు॑షా॒ త్వం . స2ꣳ శ్రోత్రే॑ణ గచ్ఛస్వ
 సోమ రాజన్ . యత్త॒ ఆస్థి॑త॒ꣳ॒ శము॒ తత్తే॑ అస్తు . జా॒నీ॒తాన్నః॑ సం॒గమ॑నే
 పథీ॒నాం . ఏ॒తం జా॑నీతాత్పర॒మే వ్యో॑మన్ . వృకాః᳚ సధస్థా వి॒ద రూ॒పమ॑స్య ..

 3. 7. 13. 3..

125 యదా॒ గచ్ఛా᳚త్ప॒థిభి॑ర్దేవ॒యానైః᳚ . ఇ॒ష్టా॒పూ॒ర్తే కృ॑ణుతాదా॒విర॑స్మై .
 అరి॑ష్టో రాజన్నగ॒దః పరే॑హి . నమ॑స్తే అస్తు॒ చక్ష॑సే రఘూయ॒తే . నాక॒మారో॑హ
 స॒హ యజ॑మానేన . సూర్యం॑ గచ్ఛతాత్పర॒మే వ్యో॑మన్ . అభూ᳚ద్దే॒వః స॑వి॒తా వంద్యో॒
 ను నః॑ . ఇ॒దానీ॒మహ్న॑ ఉప॒వాచ్యో॒ నృభిః॑ . వి యో రత్నా॒ భజ॑తి మాన॒వేభ్యః॑
 . శ్రేష్ఠం॑ నో॒ అత్ర॒ ద్రవి॑ణం॒ యథా॒ దధ॑త్ . ఉప॑ నో మిత్రావరుణావి॒హావ॑తం
 . అ॒న్వాదీ᳚ధ్యాథామి॒హ నః॑ సఖాయా . ఆ॒ది॒త్యానాం॒ ప్రసి॑తిర్హే॒తిః . ఉ॒గ్రా
 శ॒తాపా᳚ష్ఠా ఘ॒విషా॒ పరి॑ ణో వృణక్తు . ఆప్యా॑యస్వ॒ సం తే᳚ .. 3. 7. 13. 4..

 త్మనా॒ జాయ॑మానోఽస్య॒ దధ॒త్పంచ॑ చ .. 13..

126 యద్ది॑దీ॒క్షే మన॑సా॒ యచ్చ॑ వా॒చా . యద్వా᳚ ప్రా॒ణైశ్చక్షు॑షా॒ యచ్చ॒
 శ్రోత్రే॑ణ . యద్రేత॑సా మిథు॒నేనాప్యా॒త్మనా᳚ . అ॒ద్భ్యో లో॒కా ద॑ధిరే॒ తేజ॑
 ఇంద్రి॒యం . శు॒క్రా దీ॒క్షాయై॒ తప॑సో వి॒మోచ॑నీః . ఆపో॑ విమో॒క్త్రీర్మయి॒ తేజ॑
 ఇంద్రి॒యం . యదృ॒చా సామ్నా॒ యజు॑షా . ప॒శూ॒నాం చర్మ॑న్ హ॒విషా॑ దిదీ॒క్షే .
 యచ్ఛందో॑భి॒రోష॑ధీభి॒ర్వన॒స్పతౌ᳚ . అ॒ద్భ్యో లో॒కా ద॑ధిరే॒ తేజ॑ ఇంద్రి॒యం
 .. 3. 7. 14. 1..

127 శు॒క్రా దీ॒క్షాయై॒ తప॑సో వి॒మోచ॑నీః . ఆపో॑ విమో॒క్త్రీర్మయి॒ తేజ॑ ఇంద్రి॒యం .
 యేన॒ బ్రహ్మ॒ యేన॑ క్ష॒త్రం . యేనేం᳚ద్రా॒గ్నీ ప్ర॒జాప॑తిః॒ సోమో॒ వరు॑ణో॒ యేన॒
 రాజా᳚ . విశ్వే॑ దే॒వా ఋష॑యో॒ యేన॑ ప్రా॒ణాః . అ॒ద్భ్యో లో॒కా ద॑ధిరే॒ తేజ॑
 ఇంద్రి॒యం . శు॒క్రా దీ॒క్షాయై॒ తప॑సో వి॒మోచ॑నీః . ఆపో॑ విమో॒క్త్రీర్మయి॒ తేజ॑
 ఇంద్రి॒యం . అ॒పాం పుష్ప॑మ॒స్యోష॑ధీనా॒ꣳ॒ రసః॑ . సోమ॑స్య ప్రి॒యం ధామ॑
 .. 3. 7. 14. 2..

128 అ॒గ్నేః ప్రి॒యత॑మꣳ హ॒విః స్వాహా᳚ . అ॒పాం పుష్ప॑మ॒స్యోష॑ధీనా॒ꣳ॒
 రసః॑ . సోమ॑స్య ప్రి॒యం ధామ॑ . ఇంద్ర॑స్య ప్రి॒యత॑మꣳ హ॒విః స్వాహా᳚ . అ॒పాం
 పుష్ప॑మ॒స్యోష॑ధీనా॒ꣳ॒ రసః॑ . సోమ॑స్య ప్రి॒యం ధామ॑ . విశ్వే॑షాం దే॒వానాం᳚
 ప్రి॒యత॑మꣳ హ॒విః స్వాహా᳚ . వ॒యꣳ సో॑మ వ్ర॒తే తవ॑ . మన॑స్త॒నూషు॒
 పిప్ర॑తః . ప్ర॒జావం॑తో అశీమహి .. 3. 7. 14. 3..

129 దే॒వేభ్యః॑ పి॒తృభ్యః॒ స్వాహా᳚ . సో॒మ్యేభ్యః॑ పి॒తృభ్యః॒ స్వాహా᳚ .
 క॒వ్యేభ్యః॑ పి॒తృభ్యః॒ స్వాహా᳚ . దేవా॑స ఇ॒హ మా॑దయధ్వం . సోమ్యా॑స ఇ॒హ
 మా॑దయధ్వం . కవ్యా॑స ఇ॒హ మా॑దయధ్వం . అనం॑తరితాః పి॒తరః॑ సో॒మ్యాః సో॑మపీ॒థాత్
 . అపై॑తు మృ॒త్యుర॒మృతం॑ న॒ ఆగన్॑ . వై॒వ॒స్వ॒తో నో॒ అభ॑యం కృణోతు .
 ప॒ర్ణం వన॒స్పతే॑రివ .. 3. 7. 14. 4..

130 అ॒భి నః॑ శీయతాꣳ ర॒యిః . సచ॑తాం నః॒ శచీ॒పతిః॑ . పరం॑
 మృత్యో॒ అను॒పరే॑హి॒ పంథాం᳚ . యస్తే॒ స్వ ఇత॑రో దేవ॒యానా᳚త్ . చక్షు॑ష్మతే
 శృణ్వ॒తే తే᳚ బ్రవీమి . మా నః॑ ప్ర॒జాꣳ రీ॑రిషో॒ మోత వీ॒రాన్ . ఇ॒దమూ॒ను
 శ్రేయో॑ఽవ॒సాన॒మాగ॑న్మ . యద్గో॒జిద్ధ॑న॒జిద॑శ్వ॒జిద్యత్ . ప॒ర్ణం వన॒స్పతే॑రివ
 . అ॒భి నః॑ శీయతాꣳ ర॒యిః . సచ॑తాం నః॒ శచీ॒పతిః॑ .. 3. 7. 14. 5..

 వన॒స్పతా॑వ॒ద్భ్యో లో॒కా ద॑ధిరే॒ తేజ॑ ఇంద్రి॒యం ధామా॑శీమహీవా॒భి నః॑
 శీయతాꣳ ర॒యిరేకం॑ చ .. 14..

 సర్వా॒న్॒ యద్విష్ష॑ణ్ణేన॒ వి వై యాః పు॒రస్తా॒ద్దేవా॑ దే॒వేషు॒ పరి॑ స్తృణీత॒
సక్షే॒దం యద॒స్య పా॒రే॑ఽనా॒గస॒ ఉద॑స్తాంప్సీ॒ద్బ్రహ్మ॑ ప్రతి॒ష్ఠా యద్దే॑వా॒
యత్తే॒ గ్రావ్ణ్ణా॒ యద్ది॑దీ॒క్షే చతు॑ర్దశ .. 14..

 సర్వా॒న్భూతి॑మే॒వ యామే॒వాప్స్వాహు॑తిం వ్ర॒తానాం᳚ పర్ణవ॒ల్కః సో॒మ్యానా॑మ॒స్మిన్,
య॒జ్ఞేఽగ్నే॒ యో నో॒ జ్యోగ్జీ॒వాః ప॒రోర॑జాః॒ ప్రతే॑మ॒హే బ్రహ్మ॑ ప్రతి॒ష్ఠా
గార్హ॑పత్యస్త్రి॒ꣳ॒శదు॑త్తరశ॒తం .. 130..

 సర్వా᳚న్నః॒ శచీ॒పతిః॑ ..

తృతీయాష్టకే అష్టమః ప్రపాఠకః 8

అశ్వమేధం వైశ్వదేవం కాండం తత్ర ప్రథమమహః

1 సాం॒గ్ర॒హ॒ణ్యేష్ట్యా॑ యజతే . ఇ॒మాం జ॒నతా॒ꣳ॒ సంగృ॑హ్ణా॒నీతి॑
   . ద్వాద॑శారత్నీ రశ॒నా భ॑వతి . ద్వాద॑శ॒ మాసాః᳚ సంవథ్స॒రః
   . సం॒వ॒థ్స॒రమే॒వావ॑రుంధే . మౌం॒జీ భ॑వతి . ఊర్గ్వై ముంజాః᳚ .
   ఊర్జ॑మే॒వావ॑రుంధే . చి॒త్రా నక్ష॑త్రం భవతి . చి॒త్రం వా ఏ॒తత్కర్మ॑ .. 3. 8. 1. 1..

2 యద॑శ్వమే॒ధః సమృ॑ద్ధ్యై . పుణ్య॑నామ దేవ॒యజ॑నమ॒ధ్యవ॑స్యతి .
 పుణ్యా॑మే॒వ తేన॑ కీ॒ర్తిమ॒భిజ॑యతి . అప॑దాతీనృ॒త్విజః॑ స॒మావ॑హం॒త్యా
 సు॑బ్రహ్మ॒ణ్యాయాః᳚ . సు॒వ॒ర్గస్య॑ లో॒కస్య॒ సమ॑ష్ట్యై . కే॒శ॒శ్మ॒శ్రు వ॑పతే
 . న॒ఖాని॒ నికృం॑తతే . ద॒తో ధా॑వతే . స్నాతి॑ . అహ॑తం॒ వాసః॒ పరి॑ధత్తే .
 పా॒ప్మనోఽప॑హత్యై . వాచం॑ య॒త్వోప॑వసతి . సు॒వ॒ర్గస్య॑ లో॒కస్య॒ గుప్త్యై᳚
 . రాత్రిం॑ జాగ॒రయం॑త ఆసతే . సు॒వ॒ర్గస్య॑ లో॒కస్య॒ సమ॑ష్ట్యై .. 3. 8. 1. 2..

 కర్మ॑ ధత్తే॒ పంచ॑ చ .. 1..

3 చతు॑ష్టయ్య॒ ఆపో॑ భవంతి . చతుః॑శఫో॒ వా అశ్వః॑ ప్రాజాప॒త్యః సమృ॑ద్ధ్యై
 . తా ది॒గ్భ్యః స॒మాభృ॑తా భవంతి . ది॒క్షు వా ఆపః॑ . అన్నం॒ వా ఆపః॑ . అ॒ద్భ్యో
 వా అన్నం॑ జాయతే . యదే॒వాద్భ్యోఽన్నం॒ జాయ॑తే . తదవ॑రుంధే . తాసు॑ బ్రహ్మౌద॒నం
 ప॑చతి . రేత॑ ఏ॒వ తద్ద॑ధాతి .. 3. 8. 2. 1..

4 చతుః॑శరావో భవతి . ది॒క్ష్వే॑వ ప్రతి॑తిష్ఠతి . ఉ॒భ॒యతో॑ రు॒క్మౌ భ॑వతః .
 ఉ॒భ॒యత॑ ఏ॒వాస్మి॒న్రుచం॑ దధాతి . ఉద్ధ॑రతి శృత॒త్వాయ॑ . స॒ర్పిష్వా᳚న్భవతి
 మేధ్య॒త్వాయ॑ . చ॒త్వార॑ ఆర్షే॒యాః ప్రాశ్నం॑తి . ది॒శామే॒వ జ్యోతి॑షి జుహోతి .
 చ॒త్వారి॒ హిర॑ణ్యాని దదాతి . ది॒శామే॒వ జ్యోతీ॒గ్॒ష్యవ॑రుంధే .. 3. 8. 2. 2..

5 యదాజ్య॑ము॒చ్ఛిష్య॑తే . తస్మి॑న్రశ॒నాం న్యు॑నత్తి . ప్ర॒జాప॑తి॒ర్వా ఓ॑ద॒నః .
 రేత॒ ఆజ్యం᳚ . యదాజ్యే॑ రశ॒నాం న్యు॒నత్తి॑ . ప్ర॒జాప॑తిమే॒వ రేత॑సా॒ సమ॑ర్ధయతి
 . ద॒ర్భ॒మయీ॑ రశ॒నా భ॑వతి . బ॒హు వా ఏ॒ష కు॑చ॒రో॑ఽమే॒ధ్యముప॑గచ్ఛతి
 . యదశ్వః॑ . ప॒విత్రం॒ వై ద॒ర్భాః .. 3. 8. 2. 3..

6 యద్ద॑ర్భ॒మయీ॑ రశ॒నా భవ॑తి . పు॒నాత్యే॒వైనం᳚ . పూ॒తమే॑నం॒
 మేధ్య॒మాల॑భతే . అశ్వ॑స్య॒ వా ఆల॑బ్ధస్య మహి॒మోద॑క్రామత్ . స మ॒హర్త్వి॑జః॒
 ప్రావి॑శత్ . తన్మ॒హర్త్వి॑జాం మహర్త్వి॒క్త్వం . యన్మ॒హర్త్వి॑జః ప్రా॒శ్నంతి॑ .
 మ॒హి॒మాన॑మే॒వాస్మిం॒తద్ద॑ధతి . అశ్వ॑స్య॒ వా ఆల॑బ్ధస్య॒ రేత॒ ఉద॑క్రామత్ .
 తథ్సు॒వర్ణ॒ꣳ॒ హిర॑ణ్యమభవత్ . యథ్సు॒వర్ణ॒ꣳ॒ హిర॑ణ్యం॒ దదా॑తి .
 రేత॑ ఏ॒వ తద్ద॑ధాతి . ఓ॒ద॒నే ద॑దాతి . రేతో॒ వా ఓ॑ద॒నః . రేతో॒ హిర॑ణ్యం
 . రేత॑సై॒వాస్మి॒న్రేతో॑ దధాతి .. 3. 8. 2. 4.. ద॒ధా॒తి॒ రుం॒ధే॒ ద॒ర్భా
 అ॑భవ॒థ్షట్ చ॑ .. 2..

7 యో వై బ్రహ్మ॑ణే దే॒వేభ్యః॑ ప్ర॒జాప॑త॒యేఽప్ర॑తిప్రో॒చ్యాశ్వం॒ మేధ్యం॑
 బ॒ధ్నాతి॑ . ఆ దే॒వతా᳚భ్యో వృశ్చ్యతే . పాపీ॑యాన్భవతి . యః ప్ర॑తి॒ప్రోచ్య॑ . న
 దే॒వతా᳚భ్య॒ ఆవృ॑శ్చ్యతే . వసీ॑యాన్భవతి . యదాహ॑ . బ్రహ్మ॒న్నశ్వం॒ మేధ్యం॑
 భంథ్స్యామి దే॒వేభ్యః॑ ప్ర॒జాప॑తయే॒ తేన॑ రాధ్యాస॒మితి॑ . బ్రహ్మ॒ వై బ్ర॒హ్మా .
 బ్రహ్మ॑ణ ఏ॒వ దే॒వేభ్యః॑ ప్ర॒జాప॑తయే ప్రతి॒ప్రోచ్యాశ్వం॒ మేధ్యం॑ బధ్నాతి .. 3. 8. 3. 1..

8 న దే॒వతా᳚భ్య॒ ఆవృ॑శ్చ్యతే . వసీ॑యాన్భవతి . దే॒వస్య॑ త్వా సవి॒తుః
 ప్ర॑స॒వ ఇతి॑ రశ॒నామాద॑త్తే॒ ప్రసూ᳚త్యై . అ॒శ్వినో᳚ర్బా॒హుభ్యా॒మిత్యా॑హ
 . అ॒శ్వినౌ॒ హి దే॒వానా॑మధ్వ॒ర్యూ ఆస్తాం᳚ . పూ॒ష్ణో హస్తా᳚భ్యా॒మిత్యా॑హ॒
 యత్యై᳚ . వ్యృ॑ద్ధం॒ వా ఏ॒తద్య॒జ్ఞస్య॑ . యద॑య॒జుష్కే॑ణ క్రి॒యతే᳚ .
 ఇ॒మామ॑గృభ్ణన్రశ॒నామృ॒తస్యేత్యధి॑వదతి॒ యజు॑ష్కృత్యై . య॒జ్ఞస్య॒
 సమృ॑ద్ధ్యై .. 3. 8. 3. 2..

9 తదా॑హుః . ద్వాద॑శారత్నీ రశ॒నా క॑ర్త॒వ్యా 3 త్రయో॑దశార॒త్నీ 3 రితి॑
 . ఋ॒ష॒భో వా ఏ॒ష ఋ॑తూ॒నాం . యథ్సం॑వథ్స॒రః . తస్య॑ త్రయోద॒శో
 మాసో॑ వి॒ష్టపం᳚ . ఋ॒ష॒భ ఏ॒ష య॒జ్ఞానాం᳚ . యద॑శ్వమే॒ధః .
 యథా॒ వా ఋ॑ష॒భస్య॑ వి॒ష్టపం᳚ . ఏ॒వమే॒తస్య॑ వి॒ష్టపం᳚ .
 త్ర॒యో॒ద॒శమ॑ర॒త్నిꣳ ర॑శ॒నాయా॑ము॒పాద॑ధాతి .. 3. 8. 3. 3..

10 యథ॑ర్ష॒భస్య॑ వి॒ష్టపꣳ॑ స2ꣳస్క॒రోతి॑ . తా॒దృగే॒వ
 తత్ . పూర్వ॒ ఆయు॑షి వి॒దథే॑షు క॒వ్యేత్యా॑హ . ఆయు॑రే॒వాస్మిం॑దధాతి
 . తయా॑ దే॒వాః సు॒తమాబ॑భూవు॒రిత్యా॑హ . భూతి॑మే॒వోపావ॑ర్తతే .
 ఋ॒తస్య॒ సామం᳚థ్స॒రమా॒రపం॒తీత్యా॑హ . స॒త్యం వా ఋ॒తం .
 స॒త్యేనై॒వైన॑మృ॒తేనార॑భతే . అ॒భి॒ధా అ॒సీత్యా॑హ .. 3. 8. 3. 4..

11 తస్మా॑దశ్వమేధయా॒జీ సర్వా॑ణి భూ॒తాన్య॒భిభ॑వతి . భువ॑నమ॒సీత్యా॑హ
 . భూ॒మాన॑మే॒వోపై॑తి . యం॒తాఽసీత్యా॑హ . యం॒తార॑మే॒వైనం॑ కరోతి .
 ధ॒ర్తాఽసీత్యా॑హ . ధ॒ర్తార॑మే॒వైనం॑ కరోతి . సో᳚ఽగ్నిం వై᳚శ్వాన॒రమిత్యా॑హ .
 అ॒గ్నావే॒వైనం॑ వైశ్వాన॒రే జు॑హోతి . సప్ర॑థస॒మిత్యా॑హ .. 3. 8. 3. 5..

12 ప్ర॒జయై॒వైనం॑ ప॒శుభిః॑ ప్రథయతి . స్వాహా॑కృత॒ ఇత్యా॑హ . హోమ॑
 ఏ॒వాస్యై॒షః . పృ॒థి॒వ్యామిత్యా॑హ . అ॒స్యామే॒వైనం॒ ప్రతి॑ష్ఠాపయతి
 . యం॒తా రాడ్యం॒తాఽసి॒ యమ॑నో ధ॒ర్తాఽసి॑ ధ॒రుణ॒ ఇత్యా॑హ .
 రూ॒పమే॒వాస్యై॒తన్మ॑హి॒మానం॒ వ్యాచ॑ష్టే . కృ॒ష్యై త్వా॒ క్షేమా॑య త్వా ర॒య్యై
 త్వా॒ పోషా॑య॒ త్వేత్యా॑హ . ఆ॒శిష॑మే॒వైతామాశా᳚స్తే . స్వ॒గా త్వా॑ దే॒వేభ్య॒
 ఇత్యా॑హ . దే॒వేభ్య॑ ఏ॒వైనగ్గ్॑ స్వ॒గా క॑రోతి . స్వాహా᳚ త్వా ప్ర॒జాప॑తయ॒ ఇత్యా॑హ .
 ప్రా॒జా॒ప॒త్యో వా అశ్వః॑ . యస్యా॑ ఏ॒వ దే॒వతా॑యా ఆల॒భ్యతే᳚ . తయై॒వైన॒ꣳ॒
 సమ॑ర్ధయతి .. 3. 8. 3. 6.. బ॒ధ్నా॒తి॒ సమృ॑ద్ధ్యా ఉ॒పాద॑ధాత్య॒సీత్యా॑హ॒
 సప్ర॑థస॒మిత్యా॑హ దే॒వేభ్య॒ ఇత్యా॑హ॒ పంచ॑ చ .. 3..

13 యః పి॒తుర॑ను॒జాయాః᳚ పు॒త్రః . స పు॒రస్తా᳚న్నయతి . యో మా॒తుర॑ను॒జాయాః᳚ పు॒త్రః
 . స ప॒శ్చాన్న॑యతి . విష్వం॑చమే॒వాస్మా᳚త్పా॒ప్మానం॒ వివృ॑హతః . యో అర్వం॑తం॒
 జిఘాꣳ॑సతి॒ తమ॒భ్య॑మీతి॒ వరు॑ణ॒ ఇతి॒ శ్వానం॑ చతుర॒క్షం ప్రసౌ॑తి .
 ప॒రో మర్తః॑ ప॒రః శ్వేతి॒ శున॑శ్చతుర॒క్షస్య॒ ప్రహం॑తి . శ్వేవ॒ వై పా॒ప్మా
 భ్రాతృ॑వ్యః . పా॒ప్మాన॑మే॒వాస్య॒ భ్రాతృ॑వ్యꣳ హంతి . సై॒ధ్ర॒కం ముస॑లం
 భవతి .. 3. 8. 4. 1..

14 కర్మ॑ కర్మై॒వాస్మై॑ సాధయతి . పౌ॒గ్॒శ్చ॒లే॒యో హం॑తి .
 పు॒గ్గ్॒శ్చ॒ల్వాం వై దే॒వాః శుచం॒ న్య॑దధుః . శు॒చైవాస్య॒ శుచꣳ॑
 హంతి . పా॒ప్మా వా ఏ॒తమీ᳚ప్స॒తీత్యా॑హుః . యో᳚ఽశ్వమే॒ధేన॒ యజ॑త॒ ఇతి॑
 . అశ్వ॑స్యాధస్ప॒దముపా᳚స్యతి . వ॒జ్రీ వా అశ్వః॑ ప్రాజాప॒త్యః . వజ్రే॑ణై॒వ
 పా॒ప్మానం॒ భ్రాతృ॑వ్య॒మవ॑క్రామతి . ద॒క్షి॒ణాఽప॑ప్లావయతి .. 3. 8. 4. 2..

15 పా॒ప్మాన॑మే॒వాస్మా॒చ్ఛమ॑ల॒మప॑ప్లావయతి . ఐ॒షీ॒క ఉ॑దూ॒హో భ॑వతి
 . ఆయు॒ర్వా ఇ॒షీకాః᳚ . ఆయు॑రే॒వాస్మిం॑దధతి . అ॒మృతం॒ వా ఇ॒షీకాః᳚ .
 అ॒మృత॑మే॒వాస్మిం॑దధతి . వే॒త॒స॒ శా॒ఖోప॒ సంబ॑ద్ధా భవతి .
 అ॒ప్సుయో॑ని॒ర్వా అశ్వః॑ . అ॒ప్సు॒జో వే॑త॒సః . స్వాదే॒వైనం॒ యోనే॒ర్నిర్మి॑మీతే .
 పు॒రస్తా᳚త్ప్ర॒త్యంచ॑మ॒భ్యుదూ॑హతి . పు॒రస్తా॑దే॒వాస్మి॑న్ప్ర॒తీచ్య॒మృతం॑
 దధాతి . అ॒హం చ॒ త్వం చ॑ వృత్రహ॒న్నితి॑ బ్ర॒హ్మా యజ॑మానస్య॒
 హస్తం॑ గృహ్ణాతి . బ్ర॒హ్మ॒క్ష॒త్త్రే ఏ॒వ సంద॑ధాతి . అ॒భి క్రత్వేం᳚ద్ర
 భూ॒రధ॒జ్మన్నిత్య॑ధ్వ॒ర్యుర్యజ॑మానం వాచయత్య॒భిజి॑త్యై .. 3. 8. 4. 3.. భ॒వ॒తి॒
 ప్లా॒వ॒య॒తి॒ మి॒మీ॒తే॒ పంచ॑ చ .. 4..

16 చ॒త్వార॑ ఋ॒త్విజః॒ సము॑క్షంతి . ఆ॒భ్య ఏ॒వైనం॑ చత॒సృభ్యో॑
 ది॒గ్భ్యో॑ఽభిసమీ॑రయంతి . శ॒తేన॑ రాజపు॒త్రైః స॒హాధ్వ॒ర్యుః .
 పు॒రస్తా᳚త్ప్ర॒త్యఙ్తిష్ఠ॒న్ప్రోక్ష॑తి . అ॒నేనాశ్వే॑న॒ మేధ్యే॑నే॒ష్ట్వా . అ॒యꣳ
 రాజా॑ వృ॒త్రం వ॑ధ్యా॒దితి॑ . రా॒జ్యం వా అ॑ధ్వ॒ర్యుః . క్ష॒త్త్రꣳ రా॑జపు॒త్రః .
 రా॒జ్యేనై॒వాస్మి॑న్ క్ష॒త్త్రం ద॑ధాతి . శ॒తేనా॑రా॒జభి॑రు॒గ్రైః స॒హ బ్ర॒హ్మా ..

 3. 8. 5. 1..

17 ద॒క్షి॒ణ॒త ఉద॒ఙ్ తిష్ఠ॒న్ ప్రోక్ష॑తి . అ॒నేనాశ్వే॑న॒ మేధ్యే॑నే॒ష్ట్వా .
 అ॒యꣳ రాజా᳚ఽప్రతిధృ॒ష్యో᳚ఽస్త్వితి॑ . బలం॒ వై బ్ర॒హ్మా . బల॑మరా॒జోగ్రః .
 బలే॑నై॒వాస్మి॒న్బలం॑ దధాతి . శ॒తేన॑ సూతగ్రామ॒ణిభిః॑ స॒హ హోతా᳚ . ప॒శ్చాత్
 ప్రాఙ్ తిష్ఠ॒న్ ప్రోక్ష॑తి . అ॒నేనాశ్వే॑న॒ మేధ్యే॑నే॒ష్ట్వా . అ॒యꣳ రాజా॒ఽస్యై
 వి॒శః .. 3. 8. 5. 2..

18 బ॒హు॒గ్వై బ॑హ్వ॒శ్వాయై॑ బహ్వజావి॒కాయై᳚ .
 బ॒హు॒వ్రీ॒హి॒య॒వాయై॑ బహుమాషతి॒లాయై᳚ . బ॒హు॒హి॒ర॒ణ్యాయై॑
 బహుహ॒స్తికా॑యై . బ॒హు॒దా॒స॒పూ॒రు॒షాయై॑ రయి॒మత్యై॒ పుష్టి॑మత్యై .
 బ॒హు॒రా॒య॒స్పో॒షాయై॒ రాజా॒ఽస్త్వితి॑ . భూ॒మా వై హోతా᳚ . భూ॒మా సూ॑తగ్రామ॒ణ్యః॑
 . భూ॒మ్నైవాస్మి॑న్భూ॒మానం॑ దధాతి . శ॒తేన॑ క్షత్తసంగ్రహీ॒తృభిః॑ స॒హోద్గా॒తా
 . ఉ॒త్త॒ర॒తో ద॑క్షి॒ణా తిష్ఠ॒న్ ప్రోక్ష॑తి .. 3. 8. 5. 3..

19 అ॒నేనాశ్వే॑న॒ మేధ్యే॑నే॒ష్ట్వా . అ॒యꣳ రాజా॒ సర్వ॒మాయు॑రే॒త్వితి॑ .
 ఆయు॒ర్వా ఉ॑ద్గా॒తా . ఆయుః॑, క్షత్తసంగ్రహీ॒తారః॑ . ఆయు॑షై॒వాస్మి॒న్నాయు॑ర్దధాతి .
 శ॒తꣳ శ॑తం భవంతి . శ॒తాయుః॒ పురు॑షః శ॒తేంద్రి॑యః . ఆయు॑ష్యే॒వేంద్రి॒యే
 ప్రతి॑తిష్ఠతి . చ॒తుః॒శ॒తా భ॑వంతి . చత॑స్రో॒ దిశః॑ . ది॒క్ష్వే॑వ
 ప్రతి॑తిష్ఠతి .. 3. 8. 5. 4.. బ్ర॒హ్మా వి॒శ ఉ॑క్షితి॒ దిశ॒ ఏకం॑ చ .. 5..

20 యథా॒ వై హ॒విషో॑ గృహీ॒తస్య॒ స్కంద॑తి . ఏ॒వం వా ఏ॒తదశ్వ॑స్య
 స్కందతి . యన్ని॒క్తమనా॑లబ్ధముథ్సృ॒జంతి॑ . యథ్స్తోక్యా॑ అ॒న్వాహ॑ .
 స॒ర్వ॒హుత॑మే॒వైనం॑ కరో॒త్యస్కం॑దాయ . అస్క॑న్న॒ꣳ॒ హి తత్ . యద్ధు॒తస్య॒
 స్కంద॑తి . స॒హస్ర॒మన్వా॑హ . స॒హస్ర॑సంమితః సువ॒ర్గో లో॒కః . సు॒వ॒ర్గస్య॑
 లో॒కస్యా॒భిజి॑త్యై .. 3. 8. 6. 1..

21 యత్పరి॑మితా అనుబ్రూ॒యాత్ . పరి॑మిత॒మవ॑రుంధీత . అప॑రిమితా॒ అన్వా॑హ . అప॑రిమితః
 సువ॒ర్గో లో॒కః . సు॒వ॒ర్గస్య॑ లో॒కస్య॒ సమ॑ష్ట్యై . స్తోక్యా॑ జుహోతి . యా ఏ॒వ
 వర్ష్యా॒ ఆపః॑ . తా అవ॑రుంధే . అ॒స్యాం జు॑హోతి . ఇ॒యం వా అ॒గ్నిర్వై᳚శ్వాన॒రః ..

 3. 8. 6. 2..

22 అ॒స్యామే॒వైనాః॒ ప్రతి॑ష్ఠాపయతి . ఉ॒వాచ॑ హ ప్ర॒జాప॑తిః . స్తోక్యా॑సు॒ వా
 అ॒హమ॑శ్వమే॒ధꣳ స2ꣳస్థా॑పయామి . తేన॒ తతః॒ స2ꣳస్థి॑తేన చరా॒మీతి॑
 . అ॒గ్నయే॒ స్వాహేత్యా॑హ . అ॒గ్నయ॑ ఏ॒వైనం॑ జుహోతి . సోమా॑య॒ స్వాహేత్యా॑హ .
 సోమా॑యై॒వైనం॑ జుహోతి . స॒వి॒త్రే స్వాహేత్యా॑హ . స॒వి॒త్ర ఏ॒వైనం॑ జుహోతి .. 3. 8. 6. 3..

23 సర॑స్వత్యై॒ స్వాహేత్యా॑హ . సర॑స్వత్యా ఏ॒వైనం॑ జుహోతి . పూ॒ష్ణే స్వాహేత్యా॑హ .
 పూ॒ష్ణ ఏ॒వైనం॑ జుహోతి . బృహ॒స్పత॑యే॒ స్వాహేత్యా॑హ . బృహ॒స్పత॑య ఏ॒వైనం॑
 జుహోతి . అ॒పాం మోదా॑య॒ స్వాహేత్యా॑హ . అ॒ద్భ్య ఏ॒వైనం॑ జుహోతి . వా॒యవే॒ స్వాహేత్యా॑హ
 . వా॒యవ॑ ఏ॒వైనం॑ జుహోతి .. 3. 8. 6. 4..

24 మి॒త్రాయ॒ స్వాహేత్యా॑హ . మి॒త్రాయై॒వైనం॑ జుహోతి . వరు॑ణాయ॒ స్వాహేత్యా॑హ .
 వరు॑ణాయై॒వైనం॑ జుహోతి . ఏ॒తాభ్య॑ ఏ॒వైనం॑ దే॒వతా᳚భ్యో జుహోతి . దశ॑ దశ
 సం॒పాదం॑ జుహోతి . దశా᳚క్షరా వి॒రాట్ . అన్నం॑ వి॒రాట్ . వి॒రాజై॒వాన్నాద్య॒మవ॑రుంధే
 . ప్ర వా ఏ॒షో᳚ఽస్మాల్లో॒కాచ్చ్య॑వతే . యః పరా॑చీ॒రాహు॑తీర్జు॒హోతి॑ . పునః॑
 పునరభ్యా॒వర్తం॑ జుహోతి . అ॒స్మిన్నే॒వ లో॒కే ప్రతి॑తిష్ఠతి . ఏ॒తాꣳ హ॒ వావ
 సో᳚ఽశ్వమే॒ధస్య॒ స2ꣳస్థి॑తిమువా॒చాస్కం॑దాయ . అస్క॑న్న॒ꣳ॒ హి తత్ .
 యద్య॒జ్ఞస్య॒ స2ꣳస్థి॑తస్య॒ స్కంద॑తి .. 3. 8. 6. 5.. అ॒భిజి॑త్యై వైశ్వాన॒రః
 స॑వి॒త్ర ఏ॒వైనం॑ జుహోతి వా॒యవ॑ ఏ॒వైనం॑ జుహోతి చ్యవతే॒ షట్చ॑ .. 6..

25 ప్ర॒జాప॑తయే త్వా॒ జుష్టం॒ ప్రోక్షా॒మీతి॑ పు॒రస్తా᳚త్ ప్ర॒త్యఙ్ తిష్ఠ॒న్ ప్రోక్ష॑తి
 . ప్ర॒జాప॑తి॒ర్వై దే॒వానా॑మన్నా॒దో వీ॒ర్యా॑వాన్ . అ॒న్నాద్య॑మే॒వాస్మి॑న్వీ॒ర్యం॑
 దధాతి . తస్మా॒దశ్వః॑ పశూ॒నామ॑న్నా॒దో వీ॒ర్యా॑వత్తమః . ఇం॒ద్రా॒గ్నిభ్యాం॒ త్వేతి॑
 దక్షిణ॒తః . ఇం॒ద్రా॒గ్నీ వై దే॒వానా॒మోజి॑ష్ఠౌ॒ బలి॑ష్ఠౌ . ఓజ॑ ఏ॒వాస్మి॒న్బలం॑
 దధాతి . తస్మా॒దశ్వః॑ పశూ॒నామోజి॑ష్ఠో॒ బలి॑ష్ఠః . వా॒యవే॒ త్వేతి॑ ప॒శ్చాత్ .
 వా॒యుర్వై దే॒వానా॑మా॒శుః సా॑రసా॒రిత॑మః .. 3. 8. 7. 1..

26 జ॒వమే॒వాస్మిం॑దధాతి . తస్మా॒దశ్వః॑ పశూ॒నామా॒శుః సా॑రసా॒రిత॑మః
 . విశ్వే᳚భ్యస్త్వా దే॒వేభ్య॒ ఇత్యు॑త్తర॒తః . విశ్వే॒ వై దే॒వా దే॒వానాం᳚
 యశ॒స్విత॑మాః . యశ॑ ఏ॒వాస్మిం॑దధాతి . తస్మా॒దశ్వః॑ పశూ॒నాం
 య॑శ॒స్విత॑మః . దే॒వేభ్య॒స్త్వేత్య॒ధస్తా᳚త్ . దే॒వా వై దే॒వానా॒మప॑చితతమాః .
 అప॑చితిమే॒వాస్మిం॑దధాతి . తస్మా॒దశ్వః॑ పశూ॒నామప॑చితతమః .. 3. 8. 7. 2..

27 సర్వే᳚భ్యస్త్వా దే॒వేభ్య॒ ఇత్యు॒పరి॑ష్టాత్ . సర్వే॒ వై దే॒వాస్త్విషి॑మంతో
 హర॒స్వినః॑ . త్విషి॑మే॒వాస్మి॒న్॒ హరో॑ దధాతి . తస్మా॒దశ్వః॑ పశూ॒నాం త్విషి॑మాన్
 హర॒స్విత॑మః . ది॒వే త్వా॒ఽన్తరి॑క్షాయ త్వా పృథి॒వ్యై త్వేత్యా॑హ . ఏ॒భ్య
 ఏ॒వైనం॑ లో॒కేభ్యః॒ ప్రోక్ష॑తి . స॒తే త్వాఽస॑తే త్వా॒ఽద్భ్యస్త్వౌష॑ధీభ్యస్త్వా॒
 విశ్వే᳚భ్యస్త్వా భూ॒తేభ్య॒ ఇత్యా॑హ . తస్మా॑దశ్వమేధయా॒జిన॒ꣳ॒ సర్వా॑ణి
 భూ॒తాన్యుప॑జీవంతి . బ్ర॒హ్మ॒వా॒దినో॑ వదంతి . యత్ప్రా॑జాప॒త్యోఽశ్వః॑ . అథ॒
 కస్మా॑దేనమ॒న్యాభ్యో॑ దే॒వతా॒భ్యోఽపి॒ ప్రోక్ష॒తీతి॑ . అశ్వే॒ వై సర్వా॑ దే॒వతా॑
 అ॒న్వాయ॑త్తాః . తం యద్విశ్వే᳚భ్యస్త్వా భూ॒తేభ్య॒ ఇతి॑ ప్రో॒క్షతి॑ . దే॒వతా॑
 ఏ॒వాస్మి॑న్న॒న్వాయా॑తయతి . తస్మా॒దశ్వే॒ సర్వా॑ దే॒వతా॑ అ॒న్వాయ॑త్తాః .. 3. 8. 7. 3.. సా॒ర॒సా॒రిత॒మోప॑చితతమః ప్రాజాప॒త్యోఽశ్వః॒ పంచ॑ చ .. 7..

28 యథా॒ వై హ॒విషో॑ గృహీ॒తస్య॒ స్కంద॑తి . ఏ॒వం వా ఏ॒తదశ్వ॑స్య స్కందతి
 . యత్ప్రోక్షి॑త॒మనా॑లబ్ధముథ్సృ॒జంతి॑ . యద॑శ్వచరి॒తాని॑ జు॒హోతి॑ .
 స॒ర్వ॒హుత॑మే॒వైనం॑ కరో॒త్యస్కం॑దాయ . అస్క॑న్న॒ꣳ॒ హి తత్ . యద్ధు॒తస్య॒
 స్కంద॑తి . ఈం॒కా॒రాయ॒ స్వాహేంకృ॑తాయ॒ స్వాహేత్యా॑హ . ఏ॒తాని॒ వా అ॑శ్వచరి॒తాని॑
 . చ॒రి॒తైరే॒వైన॒ꣳ॒ సమ॑ర్ధయతి .. 3. 8. 8. 1..

29 తదా॑హుః . అనా॑హుతయో॒ వా అ॑శ్వచరి॒తాని॑ . నైతా హో॑త॒వ్యా॑ ఇతి॑ .
 అథో॒ ఖల్వా॑హుః . హో॒త॒వ్యా॑ ఏ॒వ . అత్ర॒ వావైవం వి॒ద్వాన॑శ్వమే॒ధꣳ
 స2ꣳస్థా॑పయతి . యద॑శ్వచరి॒తాని॑ జు॒హోతి॑ . తస్మా᳚ద్ధోత॒వ్యా॑ ఇతి॑ .
 బ॒హి॒ర్ధా వా ఏ॑నమే॒తదా॒యత॑నాద్దధాతి . భ్రాతృ॑వ్యమస్మై జనయతి .. 3. 8. 8. 2..

30 యస్యా॑నాయత॒నే᳚ఽన్యత్రా॒గ్నేరాహు॑తీర్జు॒హోతి॑ . సా॒వి॒త్రి॒యా ఇష్ట్యాః᳚
 పు॒రస్తా᳚థ్స్విష్ట॒కృతః॑ . ఆ॒హ॒వ॒నీయే᳚ఽశ్వచరి॒తాని॑ జుహోతి . ఆ॒యత॑న
 ఏ॒వాస్యాహు॑తీర్జుహోతి . నాస్మై॒ భ్రాతృ॑వ్యం జనయతి . తదా॑హుః . య॒జ్ఞ॒ము॒ఖే
 య॑జ్ఞముఖే హోత॒వ్యాః᳚ . య॒జ్ఞస్య॒ క్లృప్త్యై᳚ . సు॒వ॒ర్గస్య॑ లో॒కస్యాను॑ఖ్యాత్యా॒
 ఇతి॑ . అథో॒ ఖల్వా॑హుః .

31 యద్య॑జ్ఞము॒ఖే య॑జ్ఞముఖే జుహు॒యాత్ . ప॒శుభి॒ర్యజ॑మానం॒ వ్య॑ర్ధయేత్
 . అవ॑ సువ॒ర్గాల్లో॒కాత్ప॑ద్యేత . పాపీ॑యాంథ్స్యా॒దితి॑ . స॒కృదే॒వ
 హో॑త॒వ్యాః᳚ . న యజ॑మానం ప॒శుభి॒ర్వ్య॑ర్ధయతి . అ॒భి సు॑వ॒ర్గం లో॒కం
 జ॑యతి . న పాపీ॑యాన్భవతి . అ॒ష్టాచ॑త్వారిꣳశతమశ్వరూ॒పాణి॑ జుహోతి .
 అ॒ష్టాచ॑త్వారిꣳశదక్షరా॒ జగ॑తీ . జాగ॒తోఽశ్వః॑ ప్రాజాప॒త్యః సమృ॑ద్ధ్యై .
 ఏక॒మతి॑రిక్తం జుహోతి . తస్మా॒దేకః॑ ప్ర॒జాస్వర్ధు॑కః .. 3. 8. 8. 4.. అ॒ర్ధ॒య॒తి॒
 జ॒న॒య॒తి॒ ఖల్వా॑హు॒ర్జగ॑తీ॒ త్రీణి॑ చ .. 8..

32 వి॒భూర్మా॒త్రా ప్ర॒భూః పి॒త్రేత్యా॑హ . ఇ॒యం వై మా॒తా . అ॒సౌ పి॒తా .
 ఆ॒భ్యామే॒వైనం॒ పరి॑దదాతి . అశ్వో॑ఽసి॒ హయో॒ఽసీత్యా॑హ . శాస్త్యే॒వైన॑మే॒తత్
 . తస్మా᳚చ్ఛి॒ష్టాః ప్ర॒జా జా॑యంతే . అత్యో॒ఽసీత్యా॑హ . తస్మా॒దశ్వః॒
 సర్వా᳚న్ప॒శూనత్యే॑ఽతి . తస్మా॒దశ్వః॒ సర్వే॑షాం పశూ॒నాగ్ శ్రైష్ఠ్యం॑ గచ్ఛతి ..

 3. 8. 9. 1..

33 ప్ర యశః॒ శ్రైష్ఠ్య॑మాప్నోతి . య ఏ॒వం వేద॑ . నరో॒ఽస్యర్వా॑ఽసి॒
 సప్తి॑రసి వా॒జ్య॑సీత్యా॑హ . రూ॒పమే॒వాస్యై॒తన్మ॑హి॒మానం॒ వ్యాచ॑ష్టే .
 యయు॒ర్నామా॒ఽసీత్యా॑హ . ఏ॒తద్వా అశ్వ॑స్య ప్రి॒యం నా॑మ॒ధేయం᳚ . ప్రి॒యేణై॒వైనం॑
 నామ॒ధేయే॑నా॒భివ॑దతి . తస్మా॒దప్యా॑మి॒త్రౌ సం॒గత్య॑ . నామ్నా॒ చేద్ధ్వయే॑తే .
 మి॒త్రమే॒వ భ॑వతః .. 3. 8. 9. 2..

34 ఆ॒ది॒త్యానాం॒ పత్వాఽన్వి॒హీత్యా॑హ . ఆ॒ది॒త్యానే॒వైనం॑ గమయతి . అ॒గ్నయే॒
 స్వాహా॒ స్వాహేం᳚ద్రా॒గ్నిభ్యా॒మితి॑ పూర్వహో॒మాంజు॑హోతి . పూర్వ॑ ఏ॒వ ద్వి॒షంతం॒
 భ్రాతృ॑వ్య॒మతి॑క్రామతి . భూర॑సి భు॒వే త్వా॒ భవ్యా॑య త్వా భవిష్య॒తే
 త్వేత్యుథ్సృ॑జతి సర్వ॒త్వాయ॑ . దేవా॑ ఆశాపాలా ఏ॒తం దే॒వేభ్యోఽశ్వం॒ మేధా॑య॒
 ప్రోక్షి॑తం గోపాయ॒తేత్యా॑హ . శ॒తం వై తల్ప్యా॑ రాజపు॒త్రా దే॒వా ఆ॑శాపా॒లాః .
 తేభ్య॑ ఏ॒వైనం॒ పరి॑దదాతి . ఈ॒శ్వ॒రో వా అశ్వః॒ ప్రము॑క్తః॒ పరాం᳚ పరా॒వతం॒
 గంతోః᳚ . ఇ॒హ ధృతిః॒ స్వాహే॒హ విధృ॑తిః॒ స్వాహే॒హ రంతిః॒ స్వాహే॒హ రమ॑తిః॒
 స్వాహేతి॑ చతృ॒షు ప॒థ్సు జు॑హోతి .. 3. 8. 9. 3..

35 ఏ॒తా వా అశ్వ॑స్య॒ బంధ॑నం . తాభి॑రే॒వైనం॑ బధ్నాతి . తస్మా॒దశ్వః॒
 ప్రము॑క్తో॒ బంధ॑న॒మాగ॑చ్ఛతి . తస్మా॒దశ్వః॒ ప్రము॑క్తో॒ బంధ॑నం॒ న జ॑హాతి
 . రా॒ష్ట్రం వా అ॑శ్వమే॒ధః . రా॒ష్ట్రే ఖలు॒ వా ఏ॒తే వ్యాయ॑చ్ఛంతే . యేఽశ్వం॒
 మేధ్య॒ꣳ॒ రక్షం॑తి . తేషాం॒ య ఉ॒దృచం॒ గచ్ఛం॑తి . రా॒ష్ట్రాదే॒వ తే
 రా॒ష్ట్రం గ॑చ్ఛంతి . అ॒థ య ఉ॒దృచం॒ న గచ్ఛం॑తి .

36 రా॒ష్ట్రాదే॒వ తే వ్యవ॑చ్ఛిద్యంతే . పరా॒ వా ఏ॒ష సి॑చ్యతే .
 యో॑ఽబ॒లో᳚ఽశ్వమే॒ధేన॒ యజ॑తే . యద॒మిత్రా॒ అశ్వం॑ విం॒దేరన్॑ . హ॒న్యేతా᳚స్య
 య॒జ్ఞః . చ॒తుః॒శ॒తా ర॑క్షంతి . య॒జ్ఞస్యాఘా॑తాయ . అథా॒న్యమా॒నీయ॒
 ప్రోక్షే॑యుః . సైవ తతః॒ ప్రాయ॑శ్చిత్తిః .. 3. 8. 9. 4.. గ॒చ్ఛ॒తి॒ భ॒వ॒తః॒
 ప॒థ్సు జు॑హోతి॒ న గచ్ఛం॑తి॒ నవ॑ చ .. 9..

37 ప్ర॒జాప॑తిరకామయతాశ్వమే॒ధేన॑ యజే॒యేతి॑ . స తపో॑ఽతప్యత . తస్య॑
 తేపా॒నస్య॑ . స॒ప్తాత్మనో॑ దే॒వతా॒ ఉద॑క్రామన్ . సా దీ॒క్షాఽభ॑వత్ . స
 ఏ॒తాని॑ వైశ్వదే॒వాన్య॑పశ్యత్ . తాన్య॑జుహోత్ . తైర్వై స దీ॒క్షామవా॑రుంధ .
 యద్వై᳚శ్వదే॒వాని॑ జు॒హోతి॑ . దీ॒క్షామే॒వ తైర్యజ॑మా॒నోఽవ॑రుంధే .. 3. 8. 10. 1..

38 స॒ప్త జు॑హోతి . స॒ప్త హి తా దే॒వతా॑ ఉ॒దక్రా॑మన్ . అ॒న్వ॒హం
 జు॑హోతి . అ॒న్వ॒హమే॒వ దీ॒క్షామవ॑రుంధే . త్రీణి॑ వైశ్వదే॒వాని॑ జుహోతి .
 చ॒త్వార్యౌ᳚ద్గ్రహ॒ణాని॑ . స॒ప్త సంప॑ద్యంతే . స॒ప్త వై శీ॑ర్ష॒ణ్యాః᳚ ప్రా॒ణాః .
 ప్రా॒ణా దీ॒క్షా . ప్రా॒ణైరే॒వ ప్రా॒ణాందీ॒క్షామవ॑రుంధే .. 3. 8. 10. 2..

39 ఏక॑విꣳశతిం వైశ్వదే॒వాని॑ జుహోతి . ఏక॑విꣳశతి॒ర్వై దే॑వలో॒కాః
 . ద్వాద॑శ॒ మాసాః॒ పంచ॒ర్తవః॑ . త్రయ॑ ఇ॒మే లో॒కాః . అ॒సావా॑ది॒త్య
 ఏ॑కవి॒ꣳ॒శః . ఏ॒ష సు॑వ॒ర్గో లో॒కః . తద్దైవ్యం॑ క్ష॒త్త్రం . సా శ్రీః .
 తద్బ్ర॒ధ్నస్య॑ వి॒ష్టపం᳚ . తథ్స్వారా᳚జ్యముచ్యతే .. 3. 8. 10. 3..

40 త్రి॒ꣳ॒శత॑మౌద్గ్రహ॒ణాని॑ జుహోతి . త్రి॒ꣳ॒శద॑క్షరా వి॒రాట్ . అన్నం॑
 వి॒రాట్ . వి॒రాజై॒వాన్నాద్య॒మవ॑రుంధే . త్రే॒ధా వి॒భజ్య॑ దే॒వతాం᳚ జుహోతి .
 త్ర్యా॑వృతో॒ వై దే॒వాః . త్ర్యా॑వృత ఇ॒మే లో॒కాః . ఏ॒షాం లో॒కానా॒మాప్త్యై᳚ .
 ఏ॒షాం లో॒కానాం॒ క్లృప్త్యై᳚ . అప॒ వా ఏ॒తస్మా᳚త్ ప్రా॒ణాః క్రా॑మంతి .. 3. 8. 10. 4..

41 యో దీ॒క్షామ॑తి రే॒చయ॑తి . స॒ప్తా॒హం ప్రచ॑రంతి . స॒ప్త వై
 శీ॑ర్ష॒ణ్యాః᳚ ప్రా॒ణాః . ప్రా॒ణా దీ॒క్షా . ప్రా॒ణైరే॒వ ప్రా॒ణాందీ॒క్షామవ॑రుంధే .
 పూ॒ర్ణా॒హు॒తిము॑త్త॒మాం జు॑హోతి . సర్వం॒ వై పూ᳚ర్ణాహు॒తిః . సర్వ॑మే॒వాప్నో॑తి .
 అథో॑ ఇ॒యం వై పూ᳚ర్ణాహు॒తిః . అ॒స్యామే॒వ ప్రతి॑తిష్ఠతి .. 3. 8. 10. 5.. రుం॒ధే॒
 ప్రా॒ణాందీ॒క్షామవ॑రుంధ ఉచ్యతే క్రామంతి తిష్ఠతి .. 10..

42 ప్ర॒జాప॑తిరశ్వమే॒ధమ॑సృజత . తꣳ సృ॒ష్టం న కించ॒నోద॑యచ్ఛత్ . తం
 వై᳚శ్వదే॒వాన్యే॒వోద॑యచ్ఛన్ . యద్వై᳚శ్వదే॒వాని॑ జు॒హోతి॑ . య॒జ్ఞస్యోద్య॑త్యై .
 స్వాహా॒ఽఽధిమాధీ॑తాయ॒ స్వాహా᳚ . స్వాహాఽఽధీ॑తం॒ మన॑సే॒ స్వాహా᳚ . స్వాహా॒ మనః॑
 ప్ర॒జాప॑తయే॒ స్వాహా᳚ . కాయ॒ స్వాహా॒ కస్మై॒ స్వాహా॑ కత॒మస్మై॒ స్వాహేతి॑ ప్రాజాప॒త్యే
 ముఖ్యే॑ భవతః . ప్ర॒జాప॑తిముఖాభిరే॒వైనం॑ దే॒వతా॑భి॒రుద్య॑చ్ఛతే .. 3. 8. 11. 1..

43 అది॑త్యై॒ స్వాహాఽది॑త్యై మ॒హ్యై᳚ స్వాహాఽది॑త్యై సుమృడీ॒కాయై॒ స్వాహేత్యా॑హ .
 ఇ॒యం వా అది॑తిః . అ॒స్యా ఏ॒వైనం॑ ప్రతి॒ష్ఠాయోద్య॑చ్ఛతే . సర॑స్వత్యై॒ స్వాహా॒
 సర॑స్వత్యై బృహ॒త్యై᳚ స్వాహా॒ సర॑స్వత్యై పావ॒కాయై॒ స్వాహేత్యా॑హ . వాగ్వై సర॑స్వతీ
 . వా॒చైవైన॒ముద్య॑చ్ఛతే . పూ॒ష్ణే స్వాహా॑ పూ॒ష్ణే ప్ర॑ప॒థ్యా॑య॒ స్వాహా॑ పూ॒ష్ణే
 న॒రంధి॑షాయ॒ స్వాహేత్యా॑హ . ప॒శవో॒ వై పూ॒షా . ప॒శుభి॑రే॒వైన॒ముద్య॑చ్ఛతే
 . త్వష్ట్రే॒ స్వాహా॒ త్వష్ట్రే॑ తు॒రీపా॑య॒ స్వాహా॒ త్వష్ట్రే॑ పురు॒రూపా॑య॒ స్వాహేత్యా॑హ
 . త్వష్టా॒ వై ప॑శూ॒నాం మి॑థు॒నానాꣳ॑ రూప॒కృత్ . రూ॒పమే॒వ ప॒శుషు॑
 దధాతి . అథో॑ రూ॒పైరే॒వైన॒ముద్య॑చ్ఛతే . విష్ణ॑వే॒ స్వాహా॒ విష్ణ॑వే
 నిఖుర్య॒పాయ॒ స్వాహా॒ విష్ణ॑వే నిభూయ॒పాయ॒ స్వాహేత్యా॑హ . య॒జ్ఞో వై విష్ణుః॑ .
 య॒జ్ఞాయై॒వైన॒ముద్య॑చ్ఛతే . పూ॒ర్ణా॒హు॒తిము॑త్త॒మాం జు॑హోతి . ప్రత్యుత్త॑బ్ధ్యై
 సయ॒త్వాయ॑ .. 3. 8. 11. 2.. య॒చ్ఛ॒తే॒ పు॒రు॒రూపా॑య॒ స్వాహేత్యా॑హా॒ష్టౌ చ॑
 .. 11..

44 సా॒వి॒త్రమ॒ష్టాక॑పాలం ప్రా॒తర్నిర్వ॑పతి . అ॒ష్టాక్ష॑రా గాయ॒త్రీ . గా॒య॒త్రం
 ప్రా॑తఃసవ॒నం . ప్రా॒తః॒స॒వ॒నాదే॒వైనం॑ గాయత్రి॒యాశ్ఛంద॒సోఽధి॒
 నిర్మి॑మీతే . అథో᳚ ప్రాతఃసవ॒నమే॒వ తేనా᳚ప్నోతి . గా॒య॒త్రీం ఛందః॑ .
 స॒వి॒త్రే ప్ర॑సవి॒త్ర ఏకా॑దశకపాలం మ॒ధ్యంది॑నే . ఏకా॑దశాక్షరా త్రి॒ష్టుప్ .
 త్రైష్టు॑భం॒ మాధ్యం॑దిన॒ꣳ॒ సవ॑నం . మాధ్యం॑దినాదే॒వైన॒ꣳ॒ సవ॑నాత్
 త్రి॒ష్టుభ॒శ్ఛంద॒సోఽధి॒ నిర్మి॑మీతే .. 3. 8. 12. 1..

45 అథో॒ మాధ్యం॑దినమే॒వ సవ॑నం॒ తేనా᳚ప్నోతి . త్రి॒ష్టుభం॒ ఛందః॑ .
 స॒వి॒త్ర ఆ॑సవి॒త్రే ద్వాద॑శకపాలమపరా॒హ్ణే . ద్వాద॑శాక్షరా॒ జగ॑తీ . జాగ॑తం
 తృతీయసవ॒నం . తృ॒తీ॒య॒స॒వ॒నాదే॒వైనం॒ జగ॑త్యా॒శ్ఛంద॒సోఽధి॒
 నిర్మి॑మీతే . అథో॑ తృతీయసవ॒నమే॒వ తేనా᳚ప్నోతి . జగ॑తీం॒ ఛందః॑ . ఈ॒శ్వ॒రో వా
 అశ్వః॒ ప్రము॑క్తః॒ పరాం᳚ పరా॒వతం॒ గంతోః᳚ . ఇ॒హ ధృతిః॒ స్వాహే॒హ విధృ॑తిః॒
 స్వాహే॒హ రంతిః॒ స్వాహే॒హ రమ॑తిః॒ స్వాహేతి॒ చత॑స్ర॒ ఆహు॑తీర్జుహోతి .

46 చత॑స్రో॒ దిశః॑ . ది॒గ్భిరే॒వైనం॒ పరి॑గృహ్ణాతి . ఆశ్వ॑త్థో వ్ర॒జో
 భ॑వతి . ప్ర॒జాప॑తిర్దే॒వేభ్యో॒ నిలా॑యత . అశ్వో॑ రూ॒పం కృ॒త్వా .
 సో᳚ఽశ్వ॒త్థే సం॑వథ్స॒రమ॑తిష్ఠత్ . తద॑శ్వ॒త్థస్యా᳚శ్వత్థ॒త్వం .
 యదాశ్వ॑త్థో వ్ర॒జో భవ॑తి . స్వ ఏ॒వైనం॒ యోనౌ॒ ప్రతి॑ష్ఠాపయతి .. 3. 8. 12. 2.. త్రి॒ష్టుభ॒శ్ఛంద॒సోఽధి॒ నిర్మి॑మీతే జుహోతి॒ నవ॑ చ .. 12..

47 ఆ బ్రహ్మ॑న్బ్రాహ్మ॒ణో బ్ర॑హ్మవర్చ॒సీ జా॑యతా॒మిత్యా॑హ . బ్రా॒హ్మ॒ణ ఏ॒వ
 బ్ర॑హ్మవర్చ॒సం ద॑ధాతి . తస్మా᳚త్పు॒రా బ్రా᳚హ్మ॒ణో బ్ర॑హ్మవర్చ॒స్య॑జాయత
 . ఆఽస్మిన్రా॒ష్ట్రే రా॑జ॒న్య॑ ఇష॒వ్యః॑ శూరో॑ మహార॒థో జా॑యతా॒మిత్యా॑హ
 . రా॒జ॒న్య॑ ఏ॒వ శౌ॒ర్యం మ॑హి॒మానం॑ దధాతి . తస్మా᳚త్పు॒రా రా॑జ॒న్య॑
 ఇష॒వ్యః॑ శూరో॑ మహార॒థో॑ఽజాయత . దోగ్ధ్రీ॑ ధే॒నురిత్యా॑హ . ధే॒న్వామే॒వ పయో॑
 దధాతి . తస్మా᳚త్పు॒రా దోగ్ధ్రీ॑ ధే॒నుర॑జాయత . వోఢా॑ఽన॒డ్వానిత్యా॑హ .. 3. 8. 13. 1..

48 అ॒న॒డుహ్యే॒వ వీ॒ర్యం॑ దధాతి . తస్మా᳚త్పు॒రా వోఢా॑ఽన॒డ్వాన॑జాయత . ఆ॒శుః
 సప్తి॒రిత్యా॑హ . అశ్వ॑ ఏ॒వ జ॒వం ద॑ధాతి . తస్మా᳚త్ పు॒రాఽఽశురశ్వో॑ఽజాయత .
 పురం॑ధి॒ఱ్యోషేత్యా॑హ . యో॒షిత్యే॒వ రూ॒పం ద॑ధాతి . తస్మా॒థ్స్త్రీ యు॑వ॒తిః ప్రి॒యా
 భావు॑కా . జి॒ష్ణూ ర॑థే॒ష్ఠా ఇత్యా॑హ . ఆ హ॒ వై తత్ర॑ జి॒ష్ణూ ర॑థే॒ష్ఠా
 జా॑యతే .. 3. 8. 13. 2..

49 యత్రై॒తేన॑ య॒జ్ఞేన॒ యజం॑తే . స॒భేయో॒ యువేత్యా॑హ . యో వై పూ᳚ర్వవయ॒సీ
 . స స॒భేయో॒ యువా᳚ . తస్మా॒ద్యువా॒ పుమా᳚న్ప్రి॒యో భావు॑కః . ఆఽస్య యజ॑మానస్య
 వీ॒రో జా॑యతా॒మిత్యా॑హ . ఆ హ॒ వై తత్ర॒ యజ॑మానస్య వీ॒రో జా॑యతే . యత్రై॒తేన॑
 య॒జ్ఞేన॒ యజం॑తే . ని॒కా॒మే ని॑కామే నః ప॒ర్జన్యో॑ వర్ష॒త్విత్యా॑హ . ని॒కా॒మే
 ని॑కామే హ॒ వై తత్ర॑ ప॒ర్జన్యో॑ వర్షతి . యత్రై॒తేన॑ య॒జ్ఞేన॒ యజం॑తే .
 ఫ॒లిన్యో॑ న॒ ఓష॑ధయః పచ్యంతా॒మిత్యా॑హ . ఫ॒లిన్యో॑ హ॒ వై తత్రౌష॑ధయః
 పచ్యంతే . యత్రై॒తేన॑ య॒జ్ఞేన॒ యజం॑తే . యో॒గ॒క్షే॒మో నః॑ కల్పతా॒మిత్యా॑హ .
 కల్ప॑తే హ॒ వై తత్ర॑ ప్ర॒జాభ్యో॑ యోగక్షే॒మః . యత్రై॒తేన॑ య॒జ్ఞేన॒ యజం॑తే
 .. 3. 8. 13. 3.. అ॒న॒డ్వానిత్యా॑హ జాయతే వర్షతి స॒ప్త చ॑ .. 13..

50 ప్ర॒జాప॑తిర్దే॒వేభ్యో॑ య॒జ్ఞాన్వ్యాది॑శత్ . స ఆ॒త్మన్న॑శ్వమే॒ధమ॑ధత్త .
 తం దే॒వా అ॑బ్రువన్ . ఏ॒ష వావ య॒జ్ఞః . యద॑శ్వమే॒ధః . అప్యే॒వ నోఽత్రా॒స్త్వితి॑
 . తేభ్య॑ ఏ॒తాన॑న్నహో॒మాన్ ప్రాయ॑చ్ఛత్ . తాన॑జుహోత్ . తైర్వై స దే॒వాన॑ప్రీణాత్ .
 యద॑న్నహో॒మాంజు॒హోతి॑ .. 3. 8. 14. 1..

51 దే॒వానే॒వ తైర్యజ॑మానః ప్రీణాతి . ఆజ్యే॑న జుహోతి . అ॒గ్నేర్వా ఏ॒తద్రూ॒పం . యదాజ్యం᳚
 . యదాజ్యే॑న జు॒హోతి॑ . అ॒గ్నిమే॒వ తత్ప్రీ॑ణాతి . మధు॑నా జుహోతి . మ॒హ॒త్యై వా
 ఏ॒తద్దే॒వతా॑యై రూ॒పం . యన్మధు॑ . యన్మధు॑నా జు॒హోతి॑ .. 3. 8. 14. 2..

52 మ॒హ॒తీమే॒వ తద్దే॒వతాం᳚ ప్రీణాతి . తం॒డు॒లైర్జు॑హోతి . వసూ॑నాం॒ వా ఏ॒తద్రూ॒పం
 . యత్తం॑డు॒లాః . యత్తం॑డు॒లైర్జు॒హోతి॑ . వసూ॑నే॒వ తత్ప్రీ॑ణాతి . పృథు॑కైర్జుహోతి
 . రు॒ద్రాణాం॒ వా ఏ॒తద్రూ॒పం . యత్పృథు॑కాః . యత్పృథు॑కైర్జు॒హోతి॑ .. 3. 8. 14. 3..

53 రు॒ద్రానే॒వ తత్ప్రీ॑ణాతి . లా॒జైర్జు॑హోతి . ఆ॒ది॒త్యానాం॒ వా ఏ॒తద్రూ॒పం . యల్లా॒జాః
 . యల్లా॒జైర్జు॒హోతి॑ . ఆ॒ది॒త్యానే॒వ తత్ప్రీ॑ణాతి . క॒రంబై᳚ర్జుహోతి . విశ్వే॑షాం॒
 వా ఏ॒తద్దే॒వానాꣳ॑ రూ॒పం . యత్క॒రంబాః᳚ . యత్క॒రంబై᳚ర్జు॒హోతి॑ .. 3. 8. 14. 4..

54 విశ్వా॑నే॒వ తద్దే॒వాన్ప్రీ॑ణాతి . ధా॒నాభి॑ర్జుహోతి . నక్ష॑త్రాణాం॒ వా ఏ॒తద్రూ॒పం .
 యద్ధా॒నాః . యద్ధా॒నాభి॑ర్జు॒హోతి॑ . నక్ష॑త్రాణ్యే॒వ తత్ప్రీ॑ణాతి . సక్తు॑భిర్జుహోతి .
 ప్ర॒జాప॑తే॒ర్వా ఏ॒తద్రూ॒పం . యథ్సక్త॑వః . యథ్సక్తు॑భిర్జు॒హోతి॑ .. 3. 8. 14. 5..

55 ప్ర॒జాప॑తిమే॒వ తత్ప్రీ॑ణాతి . మ॒సూస్యై᳚ర్జుహోతి . సర్వా॑సాం॒ వా
 ఏ॒తద్దే॒వతా॑నాꣳ రూ॒పం . యన్మ॒సూస్యా॑ని . యన్మ॒సూస్యై᳚ర్జు॒హోతి॑ . సర్వా॑ ఏ॒వ
 తద్దే॒వతాః᳚ ప్రీణాతి . ప్రి॒యం॒గు॒తం॒డు॒లైర్జు॑హోతి . ప్రి॒యాంగా॑ హ॒ వై నామై॒తే
 . ఏ॒తైర్వై దే॒వా అశ్వ॒స్యాంగా॑ని॒ సమ॑దధుః . యత్ప్రి॑యంగుతండు॒లైర్జు॒హోతి॑
 . అశ్వ॑స్యై॒వాంగా॑ని॒ సంద॑ధాతి . దశాన్నా॑ని జుహోతి . దశా᳚క్షరా
 వి॒రాట్ . వి॒రాట్కృ॒థ్స్నస్యా॒న్నాద్య॒స్యావ॑రుద్ధ్యై .. 3. 8. 14. 6.. జు॒హోతి॒
 మధు॑నా జు॒హోతి॒ పృథు॑కైర్జు॒హోతి॑ క॒రంబై᳚జు॒హోతి॒ సక్తు॑భిర్జు॒హోతి॑
 ప్రియంగుతండు॒లైర్జు॒హోతి॑ చ॒త్వారి॑ చ .. 14.. అ॒న్నహో॒మానాజ్యే॑నా॒గ్నేర్మధు॑నా
 తండు॒లైః పృథు॑కైర్లా॒జైః క॒రంబై᳚ర్ధా॒నాభిః॒ సక్తు॑భిర్మ॒సూస్యైః᳚
 ప్రియంగుతండు॒లైర్దశాన్నా॑ని వి॒రాడ్ ద్వాద॑శ ..

56 ప్ర॒జాప॑తిరశ్వమే॒ధమ॑సృజత . తꣳ సృ॒ష్టꣳ రక్షాగ్॑స్యజిఘాꣳసన్
 . స ఏ॒తాన్ప్ర॒జాప॑తిర్నక్తꣳ హో॒మాన॑పశ్యత్ . తాన॑జుహోత్ . తైర్వై స
 య॒జ్ఞాద్రక్షా॒గ్॒స్యపా॑హన్ . యన్న॑క్తꣳహో॒మాంజు॒హోతి॑ . య॒జ్ఞాదే॒వ
 తైర్యజ॑మానో॒ రక్షా॒గ్॒స్యప॑హంతి . ఆజ్యే॑న జుహోతి . వజ్రో॒ వా ఆజ్యం᳚ . వజ్రే॑ణై॒వ
 య॒జ్ఞాద్రక్షా॒గ్॒స్యప॑హంతి .. 3. 8. 15. 1..

57 ఆజ్య॑స్య ప్రతి॒పదం॑ కరోతి . ప్రా॒ణో వా ఆజ్యం᳚ . ము॒ఖ॒త ఏ॒వాస్య॑ ప్రా॒ణం
 ద॑ధాతి . అ॒న్న॒హో॒మాంజు॑హోతి . శరీ॑రవదే॒వావ॑రుంధే . వ్య॒త్యాసం॑ జుహోతి .
 ఉ॒భయ॒స్యావ॑రుధ్యై . నక్తం॑ జుహోతి . రక్ష॑సా॒మప॑హత్యై . ఆజ్యే॑నాంత॒తో జు॑హోతి
 .. 3. 8. 15. 2..

58 ప్రా॒ణో వా ఆజ్యం᳚ . ఉ॒భ॒యత॑ ఏ॒వాస్య॑ ప్రా॒ణం ద॑ధాతి .
 పు॒రస్తా᳚చ్చో॒పరి॑ష్టాచ్చ . ఏక॑స్మై॒ స్వాహేత్యా॑హ . అ॒స్మిన్నే॒వ లో॒కే
 ప్రతి॑తిష్ఠతి . ద్వాభ్యా॒గ్॒ స్వాహేత్యా॑హ . అ॒ముష్మి॑న్నే॒వ లో॒కే ప్రతి॑తిష్ఠతి .
 ఉ॒భయో॑రే॒వ లో॒కయోః॒ ప్రతి॑తిష్ఠతి . అ॒స్మి2ꣳశ్చా॒ముష్మిగ్గ్॑శ్చ . శ॒తాయ॒
 స్వాహేత్యా॑హ . శ॒తాయు॒ర్వై పురు॑షః శ॒తవీ᳚ర్యః . ఆయు॑రే॒వ వీ॒ర్య॑మవ॑రుంధే
 . స॒హస్రా॑య॒ స్వాహేత్యా॑హ . ఆయు॒ర్వై స॒హస్రం᳚ . ఆయు॑రే॒వావ॑రుంధే .
 సర్వ॑స్మై॒ స్వాహేత్యా॑హ . అప॑రిమితమే॒వావ॑రుంధే .. 3. 8. 15. 3.. ఏ॒వ
 య॒జ్ఞాద్రక్షా॒గ్॒స్యప॑హంత్యంత॒తో జు॑హోతి శ॒తాయ॒ స్వాహేత్యా॑హ స॒ప్త చ॑ .. 15..

59 ప్ర॒జాప॑తిం॒ వా ఏ॒ష ఈ᳚ప్స॒తీత్యా॑హుః . యో᳚ఽశ్వమే॒ధేన॒ యజ॑త॒ ఇతి॑ .
 అథో॑ ఆహుః . సర్వా॑ణి భూ॒తానీతి॑ . ఏక॑స్మై॒ స్వాహేత్యా॑హ . ప్ర॒జాప॑తి॒ర్వా ఏకః॑
 . తమే॒వాప్నో॑తి . ఏక॑స్మై॒ స్వాహా॒ ద్వాభ్యా॒గ్॒ స్వాహేత్య॑భి పూ॒ర్వమాహు॑తీర్జుహోతి .
 అ॒భి॒పూ॒ర్వమే॒వ సు॑వ॒ర్గం లో॒కమే॑తి . ఏ॒కో॒త్త॒రం జు॑హోతి .. 3. 8. 16. 1..

60 ఏ॒క॒వదే॒వ సు॑వ॒ర్గం లో॒కమే॑తి . సంత॑తం జుహోతి . సు॒వ॒ర్గస్య॑ లో॒కస్య॒
 సంత॑త్యై . శ॒తాయ॒ స్వాహేత్యా॑హ . శ॒తాయు॒ర్వై పురు॑షః శ॒తవీ᳚ర్యః .
 ఆయు॑రే॒వ వీ॒ర్య॑మవ॑రుంధే . స॒హస్రా॑య॒ స్వాహేత్యా॑హ . ఆయు॒ర్వై స॒హస్రం᳚ .
 ఆయు॑రే॒వావ॑రుంధే . అ॒యుతా॑య॒ స్వాహా॑ ని॒యుతా॑య॒ స్వాహా᳚ ప్ర॒యుతా॑య॒ స్వాహేత్యా॑హ
 .. 3. 8. 16. 2..

61 త్రయ॑ ఇ॒మే లో॒కాః . ఇ॒మానే॒వ లో॒కానవ॑రుంధే . అర్బు॑దాయ॒ స్వాహేత్యా॑హ . వాగ్వా
 అర్బు॑దం . వాచ॑మే॒వావ॑రుంధే . న్య॑ర్బుదాయ॒ స్వాహేత్యా॑హ . యో వై వా॒చో భూ॒మా .
 తన్న్య॑ర్బుదం . వా॒చ ఏ॒వ భూ॒మాన॒మవ॑రుంధే . స॒ము॒ద్రాయ॒ స్వాహేత్యా॑హ .. 3. 8. 16. 3..

62 స॒ము॒ద్రమే॒వాప్నో॑తి . మధ్యా॑య॒ స్వాహేత్యా॑హ . మధ్య॑మే॒వాప్నో॑తి . అంతా॑య॒
 స్వాహేత్యా॑హ . అంత॑మే॒వాప్నో॑తి . ప॒రా॒ర్ధాయ॒ స్వాహేత్యా॑హ . ప॒రా॒ర్ధమే॒వాప్నో॑తి
 . ఉ॒షసే॒ స్వాహా॒ వ్యు॑ష్ట్యై॒ స్వాహేత్యా॑హ . రాత్రి॒ర్వా ఉ॒షాః . అహ॒ర్వ్యు॑ష్టిః
 . అ॒హో॒రా॒త్రే ఏ॒వావ॑రుంధే . అథో॑ అహోరా॒త్రయో॑రే॒వ ప్రతి॑తిష్ఠతి . తా
 యదు॒భయీ॒ర్దివా॑ వా॒ నక్తం॑ వా జుహు॒యాత్ . అ॒హో॒రా॒త్రే మో॑హయేత్ . ఉ॒షసే॒ స్వాహా॒
 వ్యు॑ష్ట్యై॒ స్వాహో॑దేష్య॒తే స్వాహో᳚ద్య॒తే స్వాహేత్యను॑దితే జుహోతి . ఉది॑తాయ॒ స్వాహా॑
 సువ॒ర్గాయ॒ స్వాహా॑ లో॒కాయ॒ స్వాహేత్యుది॑తే జుహోతి . అ॒హో॒రా॒త్రయో॒రవ్య॑తిమోహాయ
 .. 3. 8. 16. 4.. ఏ॒కో॒త్త॒రం జు॑హోతి ప్ర॒యుతా॑య॒ స్వాహేత్యా॑హ సము॒ద్రాయ॒
 స్వాహేత్యా॒హాహ॒ర్వ్యు॑ష్టిః స॒ప్త చ॑ .. 16..

63 వి॒భూర్మా॒త్రా ప్ర॒భూః పి॒త్రేత్య॑శ్వనా॒మాని॑ జుహోతి . ఉ॒భయో॑రే॒వైనం॑
 లో॒కయో᳚ర్నామ॒ధేయం॑ గమయతి . ఆయ॑నాయ॒ స్వాహా॒ ప్రాయ॑ణాయ॒
 స్వాహేత్యు॑ద్ద్రా॒వాంజు॑హోతి . సర్వ॑మే॒వైన॒మస్క॑న్నꣳ సువ॒ర్గం లో॒కం గ॑మయతి
 . అ॒గ్నయే॒ స్వాహా॒ సోమా॑య॒ స్వాహేతి॑ పూర్వహో॒మాంజు॑హోతి . పూర్వ॑ ఏ॒వ ద్వి॒షంతం॒
 భ్రాతృ॑వ్య॒మతి॑క్రామతి . పృ॒థి॒వ్యై స్వాహా॒ఽన్తరి॑క్షాయ॒ స్వాహేత్యా॑హ . య॒థా॒
 య॒జురే॒వైతత్ . అ॒గ్నయే॒ స్వాహా॒ సోమా॑య॒ స్వాహేతి॑ పూర్వదీ॒క్షా జు॑హోతి . పూర్వ॑
 ఏ॒వ ద్వి॒షంతం॒ భ్రాతృ॑వ్య॒మతి॑క్రామతి .. 3. 8. 17. 1..

64 పృ॒థి॒వ్యై స్వాహా॒ఽన్తరి॑క్షాయ॒ స్వాహేత్యే॑కవి॒ꣳ॒శినీం᳚ దీ॒క్షాం
 జు॑హోతి . ఏక॑విꣳశతి॒ర్వై దే॑వలో॒కాః . ద్వాద॑శ॒ మాసాః॒ పంచ॒ర్తవః॑ .
 త్రయ॑ ఇ॒మే లో॒కాః . అ॒సావా॑ది॒త్య ఏ॑కవి॒ꣳ॒శః . ఏ॒ష సు॑వ॒ర్గో లో॒కః .
 సు॒వ॒ర్గస్య॑ లో॒కస్య॒ సమ॑ష్ట్యై . భువో॑ దే॒వానాం॒ కర్మ॒ణేత్యృ॑తుదీ॒క్షా
 జు॑హోతి . ఋ॒తూనే॒వాస్మై॑ కల్పయతి . అ॒గ్నయే॒ స్వాహా॑ వా॒యవే॒ స్వాహేతి॑
 జుహో॒త్యనం॑తరిత్యై .. 3. 8. 17. 2..

65 అ॒ర్వాఙ్య॒జ్ఞః సంక్రా॑మ॒త్విత్యాప్తీ᳚ర్జుహోతి . సు॒వ॒ర్గస్య॑ లో॒కస్యాప్త్యై᳚ . భూ॒తం
 భవ్యం॑ భవి॒ష్యదితి॒ పర్యా᳚ప్తీర్జుహోతి . సు॒వ॒ర్గస్య॑ లో॒కస్య॒ పర్యా᳚ప్త్యై
 . ఆ మే॑ గృ॒హా భ॑వం॒త్విత్యా॒భూర్జు॑హోతి . సు॒వ॒ర్గస్య॑ లో॒కస్యాభూ᳚త్యై .
 అ॒గ్నినా॒ తపోఽన్వ॑భవ॒దిత్య॑ను॒భూర్జు॑హోతి . సు॒వ॒ర్గస్య॑ లో॒కస్యాను॑భూత్యై .
 స్వాహా॒ఽఽధిమాధీ॑తాయ॒ స్వాహేతి॒ సమ॑స్తాని వైశ్వదే॒వాని॑ జుహోతి . సమ॑స్తమే॒వ
 ద్వి॒షంతం॒ భ్రాతృ॑వ్య॒మతి॑క్రామతి .. 3. 8. 17. 3..

66 ద॒ద్భ్యః స్వాహా॒ హనూ᳚భ్యా॒గ్॒ స్వాహేత్యం॑గహో॒మాంజు॑హోతి . అంగే॑ అంగే॒ వై
 పురు॑షస్య పా॒ప్మోప॑శ్లిష్టః . అంగా॑దంగాదే॒వైనం॑ పా॒ప్మన॒స్తేన॑ ముంచతి
 . అం॒జ్యే॒తాయ॒ స్వాహా॑ కృ॒ష్ణాయ॒ స్వాహా᳚ శ్వే॒తాయ॒ స్వాహేత్య॑శ్వరూ॒పాణి॑
 జుహోతి . రూ॒పైరే॒వైన॒ꣳ॒ సమ॑ర్ధయతి . ఓష॑ధీభ్యః॒ స్వాహా॒ మూలే᳚భ్యః॒
 స్వాహేత్యో॑షధి హో॒మాంజు॑హోతి . ద్వ॒య్యో వా ఓష॑ధయః . పుష్పే᳚భ్యో॒ఽన్యాః ఫలం॑
 గృ॒హ్ణంతి॑ . మూలే᳚భ్యో॒ఽన్యాః . తా ఏ॒వోభయీ॒రవ॑రుంధే .. 3. 8. 17. 4..

67 వన॒స్పతి॑భ్యః॒ స్వాహేతి॑ వనస్పతిహో॒మాంజు॑హోతి .
 ఆ॒ర॒ణ్యస్యా॒న్నాద్య॒స్యావ॑రుధ్యై . మే॒షస్త్వా॑ పచ॒తైర॑వ॒త్విత్యపా᳚వ్యాని జుహోతి
 . ప్రా॒ణా వై దే॒వా అపా᳚వ్యాః . ప్రా॒ణానే॒వావ॑రుంధే . కూప్యా᳚భ్యః॒ స్వాహా॒ఽద్భ్యః
 స్వాహేత్య॒పాꣳ హోమాం᳚జుహోతి . అ॒ప్సు వా ఆపః॑ . అన్నం॒ వా ఆపః॑ . అ॒ద్భ్యో వా అన్నం॑
 జాయతే . యదే॒వాద్భ్యోఽన్నం॒ జాయ॑తే . తదవ॑రుంధే .. 3. 8. 17. 5.. పూ॒ర్వ॒దీ॒క్షా
 జు॑హోతి॒ పూర్వ॑ ఏ॒వ ద్వి॒షంతం॒ భ్రాతృ॑వ్య॒మతి॑క్రామ॒త్యనం॑తరిత్యై క్రామతి
 రుంధే॒ జాయ॑త॒ ఏకం॑ చ .. 17..

68 అంభాꣳ॑సి జుహోతి . అ॒యం వై లో॒కోఽమ్భాꣳ॑సి . తస్య॒ వస॒వోఽధి॑పతయః
 . అ॒గ్నిర్జ్యోతిః॑ . యదంభాꣳ॑సి జు॒హోతి॑ . ఇ॒మమే॒వ లో॒కమవ॑రుంధే .
 వసూ॑నా॒ꣳ॒ సాయు॑జ్యం గచ్ఛతి . అ॒గ్నిం జ్యోతి॒రవ॑రుంధే . నభాꣳ॑సి జుహోతి .
 అం॒తరి॑క్షం॒ వై నభాꣳ॑సి .. 3. 8. 18. 1..

69 తస్య॑ రు॒ద్రా అధి॑పతయః . వా॒యుర్జ్యోతిః॑ . యన్నభాꣳ॑సి జు॒హోతి॑
 . అం॒తరి॑క్షమే॒వావ॑రుంధే . రు॒ద్రాణా॒ꣳ॒ సాయు॑జ్యం గచ్ఛతి . వా॒యుం
 జ్యోతి॒రవ॑రుంధే . మహాꣳ॑సి జుహోతి . అ॒సౌ వై లో॒కో మహాꣳ॑సి . తస్యా॑ది॒త్యా
 అధి॑పతయః . సూఱ్యో॒ జ్యోతిః॑ .. 3. 8. 18. 2..

70 యన్మహాꣳ॑సి జు॒హోతి॑ . అ॒ముమే॒వ లో॒కమవ॑రుంధే . ఆ॒ది॒త్యానా॒ꣳ॒
 సాయు॑జ్యం గచ్ఛతి . సూర్యం॒ జ్యోతి॒రవ॑రుంధే . నమో॒ రాజ్ఞే॒ నమో॒ వరు॑ణా॒యేతి॑
 య॒వ్యాని॑ జుహోతి . అ॒న్నాద్య॒స్యావ॑రుధ్యై . మ॒యో॒భూర్వాతో॑ అ॒భి వా॑తూ॒స్రా ఇతి॑
 గ॒వ్యాని॑ జుహోతి . ప॒శూ॒నామవ॑రుధ్యై . ప్రా॒ణాయ॒ స్వాహా᳚ వ్యా॒నాయ॒ స్వాహేతి॑
 సంతతిహో॒మాంజు॑హోతి . సు॒వ॒ర్గస్య॑ లో॒కస్య॒ సంత॑త్యై .. 3. 8. 18. 3..

71 ఇ॒తాయ॒ స్వాహాఽసి॑తాయ॒ స్వాహేతి॒ ప్రము॑క్తీర్జుహోతి . సు॒వ॒ర్గస్య॑ లో॒కస్య॒
 ప్రము॑క్త్యై . పృ॒థి॒వ్యై స్వాహా॒ఽన్తరి॑క్షాయ॒ స్వాహేత్యా॑హ . య॒థా॒ య॒జురే॒వైతత్
 . ద॒త్త్వతే॒ స్వాహా॑ఽదం॒తకా॑య॒ స్వాహేతి॑ శరీరహో॒మాంజు॑హోతి . పి॒తృ॒లో॒కమే॒వ
 తైర్యజ॑మా॒నోఽవ॑రుంధే . కస్త్వా॑ యునక్తి॒ స త్వా॑ యున॒క్త్వితి॑ పరి॒ధీన్, యు॑నక్తి
 . ఇ॒మే వై లో॒కాః ప॑రి॒ధయః॑ . ఇ॒మానే॒వాస్మై॑ లో॒కాన్, యు॑నక్తి . సు॒వ॒ర్గస్య॑
 లో॒కస్య॒ సమ॑ష్ట్యై .. 3. 8. 18. 4..

72 యః ప్రా॑ణ॒తో య ఆ᳚త్మ॒దా ఇతి॑ మహి॒మానౌ॑ జుహోతి . సు॒వ॒ర్గో వై
 లో॒కో మహః॑ . సు॒వ॒ర్గమే॒వ తాభ్యాం᳚ లో॒కం యజ॑మా॒నోఽవ॑రుంధే . ఆ
 బ్రహ్మ॑న్బ్రాహ్మ॒ణో బ్ర॑హ్మవర్చ॒సీ జా॑యతా॒మితి॒ సమ॑స్తాని బ్రహ్మవర్చ॒సాని॑
 జుహోతి . బ్ర॒హ్మ॒వ॒ర్చ॒సమే॒వ తైర్యజ॑మా॒నోఽవ॑రుంధే . జజ్ఞి॒ బీజ॒మితి॑
 జుహో॒త్యనం॑తరిత్యై . అ॒గ్నయే॒ సమ॑నమత్పృథి॒వ్యై సమ॑నమ॒దితి॑ సన్నతి
 హో॒మాంజు॑హోతి . సు॒వ॒ర్గస్య॑ లో॒కస్య॒ సంన॑త్యై . భూ॒తాయ॒ స్వాహా॑ భవిష్య॒తే
 స్వాహేతి॑ భూతాభ॒వ్యౌ హోమౌ॑ జుహోతి . అ॒యం వై లో॒కో భూ॒తం .. 3. 8. 18. 5..

73 అ॒సౌ భ॑వి॒ష్యత్ . అ॒నయో॑రే॒వ లో॒కయోః॒ ప్రతి॑తిష్ఠతి . సర్వ॒స్యాప్త్యై᳚ .
 సర్వ॒స్యావ॑రుద్ధ్యై . యదక్రం॑దః ప్రథ॒మం జాయ॑మాన॒ ఇత్య॑శ్వస్తో॒మీయం॑ జుహోతి
 . సర్వ॒స్యాప్త్యై᳚ . సర్వ॑స్య॒ జిత్యై᳚ . సర్వ॑మే॒వ తేనా᳚ప్నోతి . సర్వం॑ జయతి .
 యో᳚ఽశ్వమే॒ధేన॒ యజ॑తే .. 3. 8. 18. 6..

74 య ఉ॑ చైనమే॒వం వేద॑ . య॒జ్ఞꣳ రక్షాగ్॑స్యజిఘాꣳసన్ .
 స ఏ॒తాన్ప్ర॒జాప॑తిర్నక్తꣳ హో॒మాన॑పశ్యత్ . తాన॑జుహోత్ . తైర్వై స
 య॒జ్ఞాద్రక్షా॒గ్॒స్యపా॑హన్ . యన్న॑క్తꣳహో॒మాంజు॒హోతి॑ . య॒జ్ఞాదే॒వ
 తైర్యజ॑మానో॒ రక్షా॒గ్॒స్యప॑హంతి . ఉ॒షసే॒ స్వాహా॒ వ్యు॑ష్ట్యై॒ స్వాహేత్యం॑త॒తో
 జు॑హోతి . సు॒వ॒ర్గస్య॑ లో॒కస్య॒ సమ॑ష్ట్యై .. 3. 8. 18. 7.. వై నభాꣳ॑సి॒
 సూఱ్యో॒ జ్యోతిః॒ సంత॑త్యై॒ సమ॑ష్ట్యై భూ॒తం యజ॑తే॒ నవ॑ చ .. 18..

75 ఏ॒క॒యూ॒పో వై॑కాద॒శినీ॑ వా . అ॒న్యేషాం᳚ య॒జ్ఞానాం॒ యూపా॑ భవంతి .
 ఏ॒క॒వి॒ꣳ॒శిన్య॑శ్వమే॒ధస్య॑ . సు॒వ॒ర్గస్య॑ లో॒కస్యా॒భిజి॑త్యై .
 బై॒ల్॒వో వా॑ ఖాది॒రో వా॑ పాలా॒శో వా᳚ . అ॒న్యేషాం᳚ యజ్ఞక్రతూ॒నాం యూపా॑ భవంతి
 . రాజ్జు॑దాల॒ ఏక॑విꣳశత్యరత్నిరశ్వమే॒ధస్య॑ . సు॒వ॒ర్గస్య॑ లో॒కస్య॒
 సమ॑ష్ట్యై . నాన్యేషాం᳚ పశూ॒నాం తే॑జ॒న్యా అ॑వ॒ద్యంతి॑ . అవ॑ద్యం॒త్యశ్వ॑స్య ..

 3. 8. 19. 1..

76 పా॒ప్మా వై తే॑జ॒నీ . పా॒ప్మనోఽప॑హత్యై . ప్ల॒క్ష॒శా॒ఖాయా॑మ॒న్యేషాం᳚
 పశూ॒నామ॑వ॒ద్యంతి॑ . వే॒త॒స॒శా॒ఖాయా॒మశ్వ॑స్య . అ॒ప్సుయో॑ని॒ర్వా
 అశ్వః॑ . అ॒ప్సు॒జో వే॑త॒సః . స్వ ఏ॒వాస్య॒ యోనా॒వవ॑ద్యతి . యూపే॑షు
 గ్రా॒మ్యాన్ప॒శూన్ని॑యుం॒జంతి॑ . ఆ॒రో॒కేష్వా॑ర॒ణ్యాంధా॑రయంతి . ప॒శూ॒నాం
 వ్యావృ॑త్త్యై . ఆ గ్రా॒మ్యాన్ ప॒శూన్లభం॑తే . ప్రార॒ణ్యాంథ్సృ॑జంతి . పా॒ప్మనోఽప॑హత్యై
 .. 3. 8. 19. 2.. అశ్వ॑స్య॒ వ్యావృ॑త్త్యై॒ త్రీణి॑ చ .. 19..

77 రాజ్జు॑దాలమగ్ని॒ష్ఠం మి॑నోతి . భ్రూ॒ణ॒హ॒త్యాయా॒ అప॑హత్యై . పౌతు॑ద్రవావ॒భితో॑
 భవతః . పుణ్య॑స్య గం॒ధస్యావ॑రుధ్యై . భ్రూ॒ణ॒హ॒త్యామే॒వాస్మా॑దప॒హత్య॑
 . పుణ్యే॑న గం॒ధేనో॑భ॒యతః॒ పరి॑గృహ్ణాతి . షడ్బై॒ల్॒వా భ॑వంతి .
 బ్ర॒హ్మ॒వ॒ర్చ॒సస్యావ॑రుద్ధ్యై . షట్ఖా॑ది॒రాః . తేజ॒సోఽవ॑రుధ్యై .. 3. 8. 20. 1..

78 షట్పా॑లా॒శాః . సో॒మ॒పీ॒థస్యావ॑రుధ్యై . ఏక॑విꣳశతిః॒ సంప॑ద్యంతే .
 ఏక॑విꣳశతి॒ర్వై దే॑వలో॒కాః . ద్వాద॑శ॒ మాసాః॒ పంచ॒ర్తవః॑ . త్రయ॑ ఇ॒మే
 లో॒కాః . అ॒సావా॑ది॒త్య ఏ॑కవి॒ꣳ॒శః . ఏ॒ష సు॑వ॒ర్గో లో॒కః . సు॒వ॒ర్గస్య॑
 లో॒కస్య॒ సమ॑ష్ట్యై . శ॒తం ప॒శవో॑ భవంతి .. 3. 8. 20. 2..

79 శ॒తాయుః॒ పురు॑షః శ॒తేంద్రి॑యః . ఆయు॑ష్యే॒వేంద్రి॒యే ప్రతి॑తిష్ఠతి .
 సర్వం॒ వా అ॑శ్వమే॒ధ్యాప్నో॑తి . అప॑రిమితా భవంతి . అప॑రిమిత॒స్యావ॑రుద్ధ్యై
 . బ్ర॒హ్మ॒వా॒దినో॑ వదంతి . కస్మా᳚థ్స॒త్యాత్ . ద॒క్షి॒ణ॒తో᳚ఽన్యేషాం᳚
 పశూ॒నామ॑వ॒ద్యంతి॑ . ఉ॒త్త॒ర॒తోఽశ్వ॒స్యేతి॑ . వా॒రు॒ణో వా అశ్వః॑ .. 3. 8. 20. 3..

80 ఏ॒షా వై వరు॑ణస్య॒ దిక్ . స్వాయా॑మే॒వాస్య॑ ది॒శ్యవ॑ద్యతి . యదిత॑రేషాం
 పశూ॒నామ॑వ॒ద్యతి॑ . శ॒త॒దే॒వ॒త్యం॑ తేనావ॑రుంధే . చి॒తే᳚ఽగ్నావధి॑వైత॒సే
 కటేఽశ్వం॑ చినోతి . అ॒ప్సుయో॑ని॒ర్వా అశ్వః॑ . అ॒ప్సు॒జో వే॑త॒సః . స్వ
 ఏ॒వైనం॒ యోనౌ॒ ప్రతి॑ష్ఠాపయతి . పు॒రస్తా᳚త్ప్ర॒త్యంచం॑ తూప॒రం చి॑నోతి .
 ప॒శ్చాత్ప్రా॒చీనం॑ గోమృ॒గం .. 3. 8. 20. 4..

81 ప్రా॒ణా॒పా॒నావే॒వాస్మిం᳚థ్స॒మ్యంచౌ॑ దధాతి . అశ్వం॑ తూప॒రం గో॑మృ॒గమితి॑
 సర్వ॒హుత॑ ఏ॒తాంజు॑హోతి . ఏ॒షాం లో॒కానా॑మ॒భిజి॑త్యై . ఆ॒త్మనా॒ఽభిజు॑హోతి
 . సాత్మా॑నమే॒వైన॒ꣳ॒ సత॑నుం కరోతి . సాత్మా॒ఽముష్మిం॑ ల్లో॒కే భ॑వతి .
 య ఏ॒వం వేద॑ . అథో॒ వసో॑రే॒వ ధారాం॒ తేనావ॑రుంధే . ఇ॒లు॒వర్దా॑య॒ స్వాహా॑
 బలి॒వర్దా॑య॒ స్వాహేత్యా॑హ . సం॒వ॒థ్స॒రో వా ఇ॑లు॒వర్దః॑ . ప॒రి॒వ॒థ్స॒రో
 బ॑లి॒వర్దః॑ . సం॒వ॒థ్స॒రాదే॒వ ప॑రివథ్స॒రాదాయు॒రవ॑రుంధే .
 ఆయు॑రే॒వాస్మిం॑దధాతి . తస్మా॑దశ్వమేధయా॒జీ జ॒రసా॑ వి॒స్రసా॒ఽముం లో॒కమే॑తి ..

 3. 8. 20. 5.. తేజ॒సోఽవ॑రుధ్యై భవం॒త్యశ్వో॑ గోమృ॒గమి॑లు॒వర్ద॑శ్చ॒త్వారి॑
 చ .. 20..

82 ఏ॒క॒వి॒ꣳ॒శో᳚ఽగ్నిర్భ॑వతి . ఏ॒క॒వి॒ꣳ॒శః స్తోమః॑
 . ఏక॑విꣳశతి॒ర్యూపాః᳚ . యథా॒ వా అశ్వా॑ వర్ష॒భా వా॒ వృషా॑ణః
 స2ꣳస్ఫు॒రేరన్॑ . ఏ॒వమే॒తథ్స్తోమాః॒ స2ꣳస్ఫు॑రంతే . యదే॑కవి॒ꣳ॒శాః .
 తే యథ్స॑మృ॒చ్ఛేరన్॑ . హ॒న్యేతా᳚స్య య॒జ్ఞః . ద్వా॒ద॒శ ఏ॒వాగ్నిః స్యా॒దిత్యా॑హుః
 . ద్వా॒ద॒శః స్తోమః॑ .

83 ఏకా॑దశ॒ యూపాః᳚ . యద్ద్వా॑ద॒శో᳚ఽగ్నిర్భవ॑తి . ద్వాద॑శ॒ మాసాః᳚ సంవథ్స॒రః .
 సం॒వ॒థ్స॒రేణై॒వాస్మా॒ అన్న॒మవ॑రుంధే . యద్దశ॒ యూపా॒ భవం॑తి . దశా᳚క్షరా
 వి॒రాట్ . అన్నం॑ వి॒రాట్ . వి॒రాజై॒వాన్నాద్య॒మవ॑రుంధే . య ఏ॑కాద॒శః . స్తన॑
 ఏ॒వాస్యై॒ సః .

84 దు॒హ ఏ॒వైనాం॒ తేన॑ . తదా॑హుః . యద్ద్వా॑ద॒శో᳚ఽగ్నిః స్యా᳚ద్ద్వాద॒శః స్తోమ॒
 ఏకా॑దశ॒ యూపాః᳚ . యథా॒ స్థూరి॑ణా యా॒యాత్ . తా॒దృక్తత్ . ఏ॒క॒వి॒ꣳ॒శ
 ఏ॒వాగ్నిః స్యా॒దిత్యా॑హుః . ఏ॒క॒వి॒ꣳ॒శః స్తోమః॑ . ఏక॑విꣳశతి॒ర్యూపాః᳚ .
 యథా॒ ప్రష్టి॑భి॒ర్యాతి॑ . తా॒దృగే॒వ తత్ .. 3. 8. 21. 3..

85 యో వా అ॑శ్వమే॒ధే తి॒స్రః క॒కుభో॒ వేద॑ . క॒కుద్ధ॒ రాజ్ఞాం᳚
 భవతి . ఏ॒క॒వి॒ꣳ॒శో᳚ఽగ్నిర్భ॑వతి . ఏ॒క॒వి॒ꣳ॒శః స్తోమః॑ .
 ఏక॑విꣳశతి॒ర్యూపాః᳚ . ఏ॒తా వా అ॑శ్వమే॒ధే తి॒స్రః క॒కుభః॑ . య ఏ॒వం వేద॑ .
 క॒కుద్ధ॒ రాజ్ఞాం᳚ భవతి . యో వా అ॑శ్వమే॒ధే త్రీణి॑ శీ॒ర్॒షాణి॒ వేద॑ . శిరో॑
 హ॒ రాజ్ఞాం᳚ భవతి . ఏ॒క॒వి॒ꣳ॒శో᳚ఽగ్నిర్భ॑వతి . ఏ॒క॒వి॒ꣳ॒శః
 స్తోమః॑ . ఏక॑విꣳశతి॒ర్యూపాః᳚ . ఏ॒తాని॒ వా అ॑శ్వమే॒ధే త్రీణి॑ శీ॒ర్॒షాణి॑
 . య ఏ॒వం వేద॑ . శిరో॑ హ॒ రాజ్ఞాం᳚ భవతి .. 3. 8. 21. 4.. ద్వా॒ద॒శః స్తోమః॒
 స ఏ॒వ తచ్ఛిరో॑ హ॒ రాజ్ఞాం᳚ భవతి॒ షట్చ॑ .. 21..

86 దే॒వా వా అ॑శ్వమే॒ధే పవ॑మానే . సు॒వ॒ర్గం లో॒కం న ప్రాజా॑నన్ . తమశ్వః॒
 ప్రాజా॑నాత్ . యద॑శ్వమే॒ధేఽశ్వే॑న॒ మేధ్యే॒నోదం॑చో బహిష్పవమా॒నꣳ
 సర్పం॑తి . సు॒వ॒ర్గస్య॑ లో॒కస్య॒ ప్రజ్ఞా᳚త్యై . న వై మ॑ను॒ష్యః॑ సువ॒ర్గం
 లో॒కమంజ॑సా వేద . అశ్వో॒ వై సు॑వ॒ర్గం లో॒కమంజ॑సా వేద . యదు॑ద్గా॒తోద్గాయే᳚త్ .
 యథాఽక్షే᳚త్రజ్ఞో॒ఽన్యేన॑ ప॒థా ప్ర॑తిపా॒దయే᳚త్ . తా॒దృక్తత్ .. 3. 8. 22. 1..

87 ఉ॒ద్గా॒తార॑మప॒రుద్ధ్య॑ . అశ్వ॑ముద్గీ॒థాయ॑ వృణీతే . యథా᳚
 క్షేత్ర॒జ్ఞోఽఞ్జ॑సా॒ నయ॑తి . ఏ॒వమే॒వైన॒మశ్వః॑ సువ॒ర్గం లో॒కమంజ॑సా
 నయతి . పుచ్ఛ॑మ॒న్వార॑భంతే . సు॒వ॒ర్గస్య॑ లో॒కస్య॒ సమ॑ష్ట్యై . హిం క॑రోతి .
 సామై॒వాకః॑ . హిం క॑రోతి . ఉ॒ద్గీ॒థ ఏ॒వాస్య॒ సః .. 3. 8. 22. 2..

88 వడ॑బా॒ ఉప॑రుంధంతి . మి॒థు॒న॒త్వాయ॒ ప్రజా᳚త్యై . అథో॒ యథో॑పగా॒తార॑
 ఉప॒గాయం॑తి . తా॒దృగే॒వ తత్ . ఉద॑గాసీ॒దశ్వో॒ మేధ్య॒ ఇత్యా॑హ . ప్రా॒జా॒ప॒త్యో వా
 అశ్వః॑ . ప్ర॒జాప॑తిరుద్గీ॒థః . ఉ॒ద్గీ॒థమే॒వావ॑రుంధే . అథో॑ ఋఖ్సా॒మయో॑రే॒వ
 ప్రతి॑తిష్ఠతి . హిర॑ణ్యేనో॒పాక॑రోతి . జ్యోతి॒ర్వై హిర॑ణ్యం . జ్యోతి॑రే॒వ ము॑ఖ॒తో
 ద॑ధాతి . యజ॑మానే చ ప్ర॒జాసు॑ చ . అథో॒ హిర॑ణ్యజ్యోతిరే॒వ యజ॑మానః సువ॒ర్గం
 లో॒కమే॑తి .. 3. 8. 22. 3.. తథ్స ఉ॒పాక॑రోతి చ॒త్వారి॑ చ .. 22..

89 పురు॑షో॒ వై య॒జ్ఞః . య॒జ్ఞః ప్ర॒జాప॑తిః . యదశ్వే॑ ప॒శూన్ని॑యుం॒జంతి॑ .
 య॒జ్ఞాదే॒వ తద్య॒జ్ఞం ప్రయుం॑క్తే . అశ్వం॑ తూప॒రం గో॑మృ॒గం . తాన॑గ్ని॒ష్ఠ
 ఆల॑భతే . సే॒నా॒ము॒ఖమే॒వ తథ్స2ꣳశ్య॑తి . తస్మా᳚ద్రాజము॒ఖం భీ॒ష్మం
 భావు॑కం . ఆ॒గ్నే॒యం కృ॒ష్ణగ్రీ॑వం పు॒రస్తా᳚ల్ల॒లాటే᳚ . పూ॒ర్వా॒గ్నిమే॒వ తం
 కు॑రుతే .. 3. 8. 23. 1..

90 తస్మా᳚త్పూర్వా॒గ్నిం పు॒రస్తా᳚థ్స్థాపయంతి . పౌ॒ష్ణమ॒న్వంచం᳚ . అన్నం॒ వై పూ॒షా
 . తస్మా᳚త్పూర్వా॒గ్నావా॑హా॒ర్య॑మాహ॑రంతి . ఐం॒ద్రా॒పౌ॒ష్ణము॒పరి॑ష్టాత్ . ఐం॒ద్రో
 వై రా॑జ॒న్యోఽన్నం॑ పూ॒షా . అ॒న్నాద్యే॑నై॒వైన॑ముభ॒యతః॒ పరి॑గృహ్ణాతి
 . తస్మా᳚ద్రాజ॒న్యో᳚ఽన్నా॒దో భావు॑కః . ఆ॒గ్నే॒యౌ కృ॒ష్ణగ్రీ॑వౌ బాహు॒వోః .
 బా॒హు॒వోరే॒వ వీ॒ర్యం॑ ధత్తే .. 3. 8. 23. 2..

91 తస్మా᳚ద్రాజ॒న్యో॑ బాహుబ॒లీ భావు॑కః . త్వా॒ష్ట్రౌ లో॑మశస॒క్థౌ
 స॒క్థ్యోః . స॒క్థ్యోరే॒వ వీ॒ర్యం॑ ధత్తే . తస్మా᳚ద్రాజ॒న్య॑ ఊరుబ॒లీ భావు॑కః .
 శి॒తి॒పృ॒ష్ఠౌ బా॑ర్హస్ప॒త్యౌ పృ॒ష్ఠే . బ్ర॒హ్మ॒వ॒ర్చ॒సమే॒వోపరి॑ష్టాద్ధత్తే
 . అథో॑ క॒వచే॑ ఏ॒వైతే అ॒భితః॒ పర్యూ॑హతే . తస్మా᳚ద్రాజ॒న్యః॑ సంన॑ద్ధో
 వీ॒ర్యం॑ కరోతి . ధా॒త్రే పృ॑షోద॒రమ॒ధస్తా᳚త్ . ప్ర॒తి॒ష్ఠామే॒వైతాం కు॑రుతే .
 అథో॑ ఇ॒యం వై ధా॒తా . అ॒స్యామే॒వ ప్రతి॑తిష్ఠతి . సౌ॒ర్యం బ॒లక్షం॒ పుచ్ఛే᳚ .
 ఉ॒థ్సే॒ధమే॒వ తం కు॑రుతే . తస్మా॑దుథ్సే॒ధం భ॒యే ప్ర॒జా అ॒భిస2ꣳశ్ర॑యంతి
 .. 3. 8. 23. 3.. కు॒రు॒తే॒ ధ॒త్తే॒ కు॒రు॒తే॒ పంచ॑ చ .. 23..

 సాం॒గ్ర॒హ॒ణ్యా చతు॑ష్టయ్యో॒ యో వై యః పి॒తుశ్చ॒త్వారో॒ యథా॑ ని॒క్తం
ప్ర॒జాప॑తయే త్వా॒ యథా॒ ప్రోక్షి॑తం వి॒భూరా॑హ ప్ర॒జాప॑తిరకామయతాశ్వమే॒ధేన॑
ప్ర॒జాప॑తి॒ర్న కించ॒ న సా॑వి॒త్రమా బ్రహ్మ॑న్ ప్ర॒జాప॑తిర్దే॒వేభ్యః॑
ప్ర॒జాప॑తీ॒ రక్షాꣳ॑సి ప్ర॒జాప॑తిమీప్సతి వి॒భూర॑శ్వనా॒మాన్యంభాగ్॑స్యేకయూ॒పో
రాజ్జు॑దాలమేకవి॒ꣳ॒శో దే॒వాః పురు॑ష॒స్త్రయో॑విꣳశతిః .. 23..

 సాం॒గ్ర॒హ॒ణ్యా తస్మా॑దశ్వమేధయా॒జీ యత్పరి॑మితా॒ యద్య॑జ్ఞము॒ఖే యో దీ॒క్షాం
దే॒వానే॒వ త్రయ॑ ఇ॒మే సి॒తాయ॑ ప్రాణాపా॒నావే॒వాస్మి॒న్ తస్మా᳚ద్రాజ॒న్య॑ ఏక॑నవతిః
.. 91..

 సాం॒గ్ర॒హ॒ణ్యా స2ꣳశ్ర॑యంతి ..

తృతీయాష్టకే నవమః ప్రపాఠకః 9
అశ్వమేధస్య ద్వితీయ తృతీయాహర్విధానం

1 ప్ర॒జాప॑తిరశ్వమే॒ధమ॑సృజత . సో᳚ఽస్మాథ్సృ॒ష్టోఽపా᳚క్రామత్
   . తమ॑ష్టాద॒శిభి॒రను॒ ప్రాయుం॑క్త . తమా᳚ప్నోత్ .
   తమా॒ప్త్వాఽష్టా॑ద॒శిభి॒రవా॑రుంధ . యద॑ష్టాద॒శిన॑ ఆల॒భ్యంతే᳚ .
   య॒జ్ఞమే॒వ తైరా॒ప్త్వా యజ॑మా॒నోఽవ॑రుంధే . సం॒వ॒థ్స॒రస్య॒ వా ఏ॒షా
   ప్ర॑తి॒మా . యద॑ష్టాద॒శినః॑ . ద్వాద॑శ॒ మాసాః॒ పంచ॒ర్తవః॑ .. 3. 9. 1. 1..

2 సం॒వ॒థ్స॒రో᳚ఽష్టాద॒శః . యద॑ష్టాద॒శిన॑ ఆల॒భ్యంతే᳚
   . సం॒వ॒థ్స॒రమే॒వ తైరా॒ప్త్వా యజ॑మా॒నోఽవ॑రుంధే .
   అ॒గ్ని॒ష్ఠే᳚ఽన్యాన్ప॒శూను॑పాక॒రోతి॑ . ఇత॑రేషు॒ యూపే᳚ష్వష్టాద॒శినోఽజా॑మిత్వాయ
   . నవ॑ న॒వాల॑భ్యంతే సవీర్య॒త్వాయ॑ . యదా॑ర॒ణ్యైః సగ్గ్॑స్థా॒పయే᳚త్ .
   వ్యవ॑స్యేతాం పితాపు॒త్రౌ . వ్యధ్వా॑నః క్రామేయుః . విదూ॑రం॒ గ్రామ॑యోర్గ్రామాం॒తౌ
   స్యా॑తాం .. 3. 9. 1. 2..

3 ఋ॒క్షీకాః᳚ పురుషవ్యా॒ఘ్రాః ప॑రిమో॒షిణ॑ ఆవ్యా॒ధినీ॒స్తస్క॑రా॒
   అర॑ణ్యే॒ష్వాజా॑యేరన్ . తదా॑హుః . అప॑శవో॒ వా ఏ॒తే . యదా॑ర॒ణ్యాః .
   యదా॑ర॒ణ్యైః సగ్గ్॑స్థా॒పయే᳚త్ . క్షి॒ప్రే యజ॑మాన॒మర॑ణ్యం మృ॒తꣳ
   హ॑రేయుః . అర॑ణ్యాయతనా॒ హ్యా॑ర॒ణ్యాః ప॒శవ॒ ఇతి॑ . యత్ప॒శూన్నాలభే॑త .
   అన॑వరుద్ధా అస్య ప॒శవః॑ స్యుః . యత్పర్య॑గ్నికృతానుథ్సృ॒జేత్ .. 3. 9. 1. 3..

4 య॒జ్ఞ॒వే॒శ॒సం కు॑ర్యాత్ . యత్ప॒శూనా॒లభ॑తే . తేనై॒వ ప॒శూనవ॑రుంధే .
 యత్ పర్య॑గ్ని కృతానుథ్సృ॒జత్యయ॑జ్ఞ వేశసాయ . అవ॑రుద్ధా అస్య ప॒శవో॒ భవం॑తి .
 న య॑జ్ఞవేశ॒సం భ॑వతి . న యజ॑మాన॒మర॑ణ్యం మృ॒తꣳ హ॑రంతి . గ్రా॒మ్యైః
 స2ꣳస్థా॑పయతి . ఏ॒తే వై ప॒శవః॒, క్షేమో॒ నామ॑ . సం పి॑తాపు॒త్రావవ॑స్యతః
 . సమధ్వా॑నః క్రామంతి . స॒మం॒తి॒కం గ్రామ॑యోర్గ్రామాం॒తౌ భ॑వతః . నర్క్షీకాః᳚
 పురుషవ్యా॒ఘ్రాః ప॑రిమో॒షిణ॑ ఆవ్యా॒ధినీ॒స్తస్క॑రా॒ అర॑ణ్యే॒ష్వాజా॑యంతే .. 3. 9. 1. 4.. ఋ॒తవః॑ స్యాతాముథ్సృ॒జేథ్స్య॑త॒స్త్రీణి॑ చ .. 1..

5 ప్ర॒జాప॑తిరకామయతో॒భౌ లో॒కావవ॑రుంధీ॒యేతి॑ . స
 ఏ॒తాను॒భయా᳚న్ప॒శూన॑పశ్యత్ . గ్రా॒మ్యాగ్శ్చా॑ర॒ణ్యాగ్శ్చ॑ . తానాల॑భత .
 తైర్వై స ఉ॒భౌ లో॒కావవా॑రుంధ . గ్రా॒మ్యైరే॒వ ప॒శుభి॑రి॒మం లో॒కమవా॑రుంధ
 . ఆ॒ర॒ణ్యైర॒ముం . యద్గ్రా॒మ్యాన్ప॒శూనా॒లభ॑తే . ఇ॒మమే॒వ తైర్లో॒కమవ॑రుంధే .
 యదా॑ర॒ణ్యాన్ .. 3. 9. 2. 1..

6 అ॒ముం తైః . అన॑వరుద్ధో॒ వా ఏ॒తస్య॑ సంవథ్స॒ర ఇత్యా॑హుః . య
 ఇ॒త ఇ॑తశ్చాతుర్మా॒స్యాని॑ సంవథ్స॒రం ప్ర॑యుం॒క్త ఇతి॑ . ఏ॒తావా॒న్॒ వై
 సం॑వథ్స॒రః . యచ్చా॑తుర్మా॒స్యాని॑ . యదే॒తే చా॑తుర్మా॒స్యాః ప॒శవ॑ ఆల॒భ్యంతే᳚
 . ప్ర॒త్యక్ష॑మే॒వ తైః సం॑వథ్స॒రం యజ॑మా॒నోఽవ॑రుంధే . వి వా ఏ॒ష ప్ర॒జయా॑
 ప॒శుభి॑రృద్ధ్యతే . యః సం॑వథ్స॒రం ప్ర॑యుం॒క్తే . సం॒వ॒థ్స॒రః సు॑వ॒ర్గో
 లో॒కః .. 3. 9. 2. 2..

7 సు॒వ॒ర్గం తు లో॒కం నాప॑రాధ్నోతి . ప్ర॒జా వై ప॒శవ॑ ఏకాద॒శినీ᳚ .
 యదే॒త ఐ॑కాదశి॒నాః ప॒శవ॑ ఆల॒భ్యంతే᳚ . సా॒క్షాదే॒వ ప్ర॒జాం ప॒శూన్,
 యజ॑మా॒నోఽవ॑రుంధే . ప్ర॒జాప॑తిర్వి॒రాజ॑మసృజత . సా సృ॒ష్టాఽశ్వ॑మే॒ధం
 ప్రావి॑శత్ . తాం ద॒శిభి॒రను॒ ప్రాయుం॑క్త . తామా᳚ప్నోత్ . తామా॒ప్త్వా
 ద॒శిభి॒రవా॑రుంధ . యద్ద॒శిన॑ ఆల॒భ్యంతే᳚ .. 3. 9. 2. 3..

8 వి॒రాజ॑మే॒వ తైరా॒ప్త్వా యజ॑మా॒నోఽవ॑రుంధే . ఏకా॑దశ ద॒శత॒ ఆల॑భ్యంతే
 . ఏకా॑దశాక్షరా త్రి॒ష్టుప్ . త్రైష్టు॑భాః ప॒శవః॑ . ప॒శూనే॒వావ॑రుంధే .
 వై॒శ్వ॒దే॒వో వా అశ్వః॑ . నా॒నా॒దే॒వ॒త్యాః᳚ ప॒శవో॑ భవంతి . అశ్వ॑స్య
 సర్వ॒త్వాయ॑ . నానా॑రూపా భవంతి . తస్మా॒న్నానా॑రూపాః ప॒శవః॑ . బ॒హు॒రూ॒పా
 భ॑వంతి . తస్మా᳚ద్బహురూ॒పాః ప॒శవః॒ సమృ॑ద్ధ్యై .. 3. 9. 2. 4.. ఆ॒ర॒ణ్యాన్లో॒కో
 ద॒శిన॑ ఆల॒భ్యంతే॒ నానా॑రూపాః ప॒శవో॒ ద్వే చ॑ .. 2..

9 అ॒స్మై వై లో॒కాయ॑ గ్రా॒మ్యాః ప॒శవ॒ ఆల॑భ్యంతే . అ॒ముష్మా॑ ఆర॒ణ్యాః .
 యద్గ్రా॒మ్యాన్ప॒శూనా॒లభ॑తే . ఇ॒మమే॒వ తైర్లో॒కమవ॑రుంధే . యదా॑ర॒ణ్యాన్
 . అ॒ముం తైః . ఉ॒భయా᳚న్ప॒శూనాల॑భతే . గ్రా॒మ్యాగ్శ్చా॑ర॒ణ్యాగ్శ్చ॑ .
 ఉ॒భయో᳚ర్లో॒కయో॒రవ॑రుద్ధ్యై . ఉ॒భయా᳚న్ ప॒శూనాల॑భతే .. 3. 9. 3. 1..

10 గ్రా॒మ్యాగ్శ్చా॑ర॒ణ్యాగ్శ్చ॑ . ఉ॒భయ॑స్యా॒న్నాద్య॒స్యావ॑రుద్ధ్యై .
 ఉ॒భయా᳚న్ప॒శూనాల॑భతే . గ్రా॒మ్యాగ్శ్చా॑ర॒ణ్యాగ్శ్చ॑ . ఉ॒భయే॑షాం
 పశూ॒నామవ॑రుద్ధ్యై . త్రయ॑స్త్రయో భవంతి . త్రయ॑ ఇ॒మే లో॒కాః . ఏ॒షాం
 లో॒కానా॒మాప్త్యై᳚ . బ్ర॒హ్మ॒వా॒దినో॑ వదంతి . కస్మా᳚థ్స॒త్యాత్ .. 3. 9. 3. 2..

11 అ॒స్మిం ల్లో॒కే బ॒హవః॒ కామా॒ ఇతి॑ . యథ్స॑మా॒నీభ్యో॑ దే॒వతా᳚భ్యో॒ఽన్యే᳚ఽన్యే
 ప॒శవ॑ ఆల॒భ్యంతే᳚ . అ॒స్మిన్నే॒వ తం ల్లో॒కే కామాం᳚దధాతి . తస్మా॑ద॒స్మిం ల్లో॒కే
 బ॒హవః॒ కామాః᳚ . త్ర॒యా॒ణాం త్ర॑యాణాꣳ స॒హ వ॒పా జు॑హోతి . త్ర్యా॑వృతో॒
 వై దే॒వాః . త్ర్యా॑వృత ఇ॒మే లో॒కాః . ఏ॒షాం లో॒కానా॒మాప్త్యై᳚ . ఏ॒షాం లో॒కానాం॒
 క్లృప్త్యై᳚ . పర్య॑గ్నికృతానార॒ణ్యానుథ్సృ॑జం॒త్యహిꣳ॑సాయై .. 3. 9. 3. 3..

 అవ॑రుద్ధ్యా ఉ॒భయా᳚న్ప॒శూనాల॑భతే స॒త్యాదహిꣳ॑సాయై .. 3..

12 యుం॒జంతి॑ బ్ర॒ధ్నమిత్యా॑హ . అ॒సౌ వా ఆ॑ది॒త్యో బ్ర॒ధ్నః . ఆ॒ది॒త్యమే॒వాస్మై॑
 యునక్తి . అ॒రు॒షమిత్యా॑హ . అ॒గ్నిర్వా అ॑రు॒షః . అ॒గ్నిమే॒వాస్మై॑ యునక్తి .
 చరం॑త॒మిత్యా॑హ . వా॒యుర్వై చరన్॑ . వా॒యుమే॒వాస్మై॑ యునక్తి . పరి॑త॒స్థుష॒
 ఇత్యా॑హ .. 3. 9. 4. 1..

13 ఇ॒మే వై లో॒కాః పరి॑త॒స్థుషః॑ . ఇ॒మానే॒వాస్మై॑ లో॒కాన్, యు॑నక్తి . రోచం॑తే
 రోచ॒నా ది॒వీత్యా॑హ . నక్ష॑త్రాణి॒ వై రో॑చ॒నా ది॒వి . నక్ష॑త్రాణ్యే॒వాస్మై॑
 రోచయతి . యుం॒జంత్య॑స్య॒ కామ్యేత్యా॑హ . కామా॑నే॒వాస్మై॑ యునక్తి . హరీ॒
 విప॑క్ష॒సేత్యా॑హ . ఇ॒మే వై హరీ॒ విప॑క్షసా . ఇ॒మే ఏ॒వాస్మై॑ యునక్తి .. 3. 9. 4. 2..

14 శోణా॑ ధృ॒ష్ణూ నృ॒వాహ॒సేత్యా॑హ . అ॒హో॒రా॒త్రే వై నృ॒వాహ॑సా . అ॒హో॒రా॒త్రే
 ఏ॒వాస్మై॑ యునక్తి . ఏ॒తా ఏ॒వాస్మై॑ దే॒వతా॑ యునక్తి . సు॒వ॒ర్గస్య॑ లో॒కస్య॒
 సమ॑ష్ట్యై . కే॒తుం కృ॒ణ్వన్న॑కే॒తవ॒ ఇతి॑ ధ్వ॒జం ప్రతి॑ముంచతి . యశ॑
 ఏ॒వైన॒ꣳ॒ రాజ్ఞాం᳚ గమయతి . జీ॒మూత॑స్యేవ భవతి॒ ప్రతీ॑క॒మిత్యా॑హ .
 య॒థా॒ య॒జురే॒వైతత్ . యే తే॒ పంథా॑నః సవితః పూ॒ర్వ్యాస॒ ఇత్య॑ధ్వ॒ర్యుర్యజ॑మానం
 వాచయత్య॒భిజి॑త్యై .. 3. 9. 4. 3..

15 పరా॒ వా ఏ॒తస్య॑ య॒జ్ఞ ఏ॑తి . యస్య॑ ప॒శురు॒పాకృ॑తో॒ఽన్యత్ర॒ వేద్యా॒
 ఏతి॑ . ఏ॒త2ꣳ స్తో॑తరే॒తేన॑ ప॒థా పున॒రశ్వ॒మావ॑ర్తయాసి న॒ ఇత్యా॑హ .
 వా॒యుర్వై స్తోతా᳚ . వా॒యుమే॒వాస్య॑ ప॒రస్తా᳚ద్దధా॒త్యావృ॑త్త్యై . యథా॒ వై హ॒విషో॑
 గృహీ॒తస్య॒ స్కంద॑తి . ఏ॒వం వా ఏ॒తదశ్వ॑స్య స్కందతి . యద॑స్యో॒పాకృ॑తస్య॒
 లోమా॑ని॒ శీయం॑తే . యద్వాలే॑షు కా॒చానా॒వయం॑తి . లోమా᳚న్యే॒వాస్య॒ తథ్సంభ॑రంతి
 .. 3. 9. 4. 4..

16 భూర్భువః॒ సువ॒రితి॑ ప్రాజాప॒త్యాభి॒రావ॑యంతి . ప్రా॒జా॒ప॒త్యో వా అశ్వః॑ .
 స్వయై॒వైనం॑ దే॒వత॑యా॒ సమ॑ర్ధయంతి . భూరితి॒ మహి॑షీ . భువ॒ ఇతి॑ వా॒వాతా᳚
 . సువ॒రితి॑ పరివృ॒క్తీ . ఏ॒షాం లో॒కానా॑మ॒భిజి॑త్యై . హి॒ర॒ణ్యయాః᳚ కా॒చా
 భ॑వంతి . జ్యోతి॒ర్వై హిర॑ణ్యం . రా॒ష్ట్రమ॑శ్వమే॒ధః .. 3. 9. 4. 5..

17 జ్యోతి॑శ్చై॒వాస్మై॑ రా॒ష్ట్రం చ॑ స॒మీచీ॑ దధాతి . స॒హస్రం॑ భవంతి .
 స॒హస్ర॑సంమితః సువ॒ర్గో లో॒కః . సు॒వ॒ర్గస్య॑ లో॒కస్యా॒భిజి॑త్యై . అప॒ వా
 ఏ॒తస్మా॒త్తేజ॑ ఇంద్రి॒యం ప॒శవః॒ శ్రీః క్రా॑మంతి . యో᳚ఽశ్వమే॒ధేన॒ యజ॑తే .
 వస॑వస్త్వాఽఞ్జంతు గాయ॒త్రేణ॒ ఛంద॒సేతి॒ మహి॑ష్య॒భ్య॑నక్తి . తేజో॒ వా ఆజ్యం᳚ .
 తేజో॑ గాయ॒త్రీ . తేజ॑సై॒వాస్మై॒ తేజోఽవ॑రుంధే .. 3. 9. 4. 6..

18 రు॒ద్రాస్త్వా᳚ఽఞ్జంతు॒ త్రైష్టు॑భేన॒ ఛంద॒సేతి॑ వా॒వాతా᳚ . తేజో॒ వా ఆజ్యం᳚ .
 ఇం॒ద్రి॒యం త్రి॒ష్టుప్ . తేజ॑సై॒వాస్మా॑ ఇంద్రి॒యమవ॑రుంధే . ఆ॒ది॒త్యాస్త్వా᳚ఽఞ్జంతు॒
 జాగ॑తేన॒ ఛంద॒సేతి॑ పరివృ॒క్తీ . తేజో॒ వా ఆజ్యం᳚ . ప॒శవో॒ జగ॑తీ .
 తేజ॑సై॒వాస్మై॑ ప॒శూనవ॑రుంధే . పత్న॑యో॒ఽభ్యం॑జంతి . శ్రి॒యా వా ఏ॒తద్రూ॒పం
 .. 3. 9. 4. 7..

19 యత్పత్న॑యః . శ్రియ॑మే॒వాస్మిం॒తద్ద॑ధతి . నాస్మా॒త్తేజ॑
 ఇంద్రి॒యం ప॒శవః॒ శ్రీరప॑క్రామంతి . లాజీ 3 ఞ్ఛాచీ 3 న్, యశో॑మ॒మా 4
 ం ఇత్యతి॑రిక్త॒మన్న॒మశ్వా॑యో॒పాహ॑రంతి . ప్ర॒జామే॒వాన్నా॒దీం కు॑ర్వతే .
 ఏ॒తద్దే॑వా॒ అన్న॑మత్తై॒తదన్న॑మద్ధి ప్రజాపత॒ ఇత్యా॑హ . ప్ర॒జాయా॑మే॒వాన్నాద్యం॑
 దధతే . యది॒ నావ॒జిఘ్రే᳚త్ . అ॒గ్నిః ప॒శురా॑సీ॒దిత్యవ॑ఘ్రాపయేత్ . అవ॑ హై॒వ
 జి॑ఘ్రతి . ఆక్రాన్॑ వా॒జీ క్రమై॒రత్య॑క్రమీద్వా॒జీ ద్యౌస్తే॑ పృ॒ష్ఠం పృ॑థి॒వీ
 స॒ధస్థ॒మిత్యశ్వ॒మను॑మంత్రయతే . ఏ॒షాం లో॒కానా॑మ॒భిజి॑త్యై . సమి॑ద్ధో
 అం॒జన్కృద॑రం మతీ॒నామిత్యశ్వ॑స్యా॒ప్రియో॑ భవంతి సరూప॒త్వాయ॑ .. 3. 9. 4. 8.. పరి॑త॒స్థుష॒ ఇత్యా॑హే॒మే ఏ॒వాస్మై॑ యునక్త్య॒భిజి॑త్యై భరంత్యశ్వమే॒ధో
 రుం॑ధే రూ॒పం జి॑ఘ్రతి॒ త్రీణి॑ చ .. 4..

20 తేజ॑సా॒ వా ఏ॒ష బ్ర॑హ్మవర్చ॒సేన॒ వ్యృ॑ద్ధ్యతే . యో᳚ఽశ్వమే॒ధేన॒ యజ॑తే .
 హోతా॑ చ బ్ర॒హ్మా చ॑ బ్ర॒హ్మోద్యం॑ వదతః . తేజ॑సా చై॒వైనం॑ బ్రహ్మవర్చ॒సేన॑
 చ॒ సమ॑ర్ధయతః . ద॒క్షి॒ణ॒తో బ్ర॒హ్మా భ॑వతి . ద॒క్షి॒ణ॒త ఆ॑యతనో॒ వై
 బ్ర॒హ్మా . బా॒ర్॒హ॒స్ప॒త్యో వై బ్ర॒హ్మా . బ్ర॒హ్మ॒వ॒ర్చ॒సమే॒వాస్య॑ దక్షిణ॒తో
 ద॑ధాతి . తస్మా॒ద్దక్షి॒ణోఽర్ధో᳚ బ్రహ్మవర్చ॒సిత॑రః . ఉ॒త్త॒ర॒తో హోతా॑ భవతి
 .. 3. 9. 5. 1..

21 ఉ॒త్త॒ర॒త ఆ॑యతనో॒ వై హోతా᳚ . ఆ॒గ్నే॒యో వై హోతా᳚ . తేజో॒ వా అ॒గ్నిః . తేజ॑
 ఏ॒వాస్యో᳚త్తర॒తో ద॑ధాతి . తస్మా॒దుత్త॒రోఽర్ధ॑స్తేజ॒స్విత॑రః . యూప॑మ॒భితో॑
 వదతః . య॒జ॒మా॒న॒దే॒వ॒త్యో॑ వై యూపః॑ . యజ॑మానమే॒వ తేజ॑సా చ
 బ్రహ్మవర్చ॒సేన॑ చ॒ సమ॑ర్ధయతః . కి2ꣳస్వి॑దాసీత్పూ॒ర్వచి॑త్తి॒రిత్యా॑హ .
 ద్యౌర్వై వృష్టిః॑ పూ॒ర్వచి॑త్తిః .. 3. 9. 5. 2..

22 దివ॑మే॒వ వృష్టి॒మవ॑రుంధే . కి2ꣳ స్వి॑దాసీద్బృ॒హద్వయ॒ ఇత్యా॑హ . అశ్వో॒
 వై బృ॒హద్వయః॑ . అశ్వ॑మే॒వావ॑రుంధే . కి2ꣳస్వి॑దాసీత్పిశంగి॒లేత్యా॑హ .
 రాత్రి॒ర్వై పి॑శంగి॒లా . రాత్రి॑మే॒వావ॑రుంధే . కి2ꣳస్వి॑దాసీత్పిలిప్పి॒లేత్యా॑హ .
 శ్రీర్వై పి॑లిప్పి॒లా . అ॒న్నాద్య॑మే॒వావ॑రుంధే .. 3. 9. 5. 3..

23 కః స్వి॑దేకా॒కీ చ॑ర॒తీత్యా॑హ . అ॒సౌ వా ఆ॑ది॒త్య ఏ॑కా॒కీ చ॑రతి . తేజ॑
 ఏ॒వావ॑రుంధే . క ఉ॑ స్విజ్జాయతే॒ పున॒రిత్యా॑హ . చం॒ద్రమా॒ వై జా॑యతే॒ పునః॑ .
 ఆయు॑రే॒వావ॑రుంధే . కి2ꣳస్వి॑ద్ధి॒మస్య॑ భేష॒జమిత్యా॑హ . అ॒గ్నిర్వై హి॒మస్య॑
 భేష॒జం . బ్ర॒హ్మ॒వ॒ర్చ॒సమే॒వావ॑రుంధే . కి2ꣳస్వి॑దా॒వప॑నం మ॒హదిత్యా॑హ
 .. 3. 9. 5. 4..

24 అ॒యం వై లో॒క ఆ॒వప॑నం మ॒హత్ . అ॒స్మిన్నే॒వ లో॒కే ప్రతి॑తిష్ఠతి .
 పృ॒చ్ఛామి॑ త్వా॒ పర॒మం తం॑ పృథి॒వ్యా ఇత్యా॑హ . వేది॒ర్వై పరోఽన్తః॑
 పృథి॒వ్యాః . వేది॑మే॒వావ॑రుంధే . పృ॒చ్ఛామి॑ త్వా॒ భువ॑నస్య॒ నాభి॒మిత్యా॑హ
 . య॒జ్ఞో వై భువ॑నస్య॒ నాభిః॑ . య॒జ్ఞమే॒వావ॑రుంధే . పృ॒చ్ఛామి॑ త్వా॒
 వృష్ణో॒ అశ్వ॑స్య॒ రేత॒ ఇత్యా॑హ . సోమో॒ వై వృష్ణో॒ అశ్వ॑స్య॒ రేతః॑ .
 సో॒మ॒పీ॒థమే॒వావ॑రుంధే . పృ॒చ్ఛామి॑ వా॒చః ప॑ర॒మం వ్యో॑మేత్యా॑హ . బ్రహ్మ॒
 వై వా॒చః ప॑ర॒మం వ్యో॑మ . బ్ర॒హ్మ॒వ॒ర్చ॒సమే॒వావ॑రుంధే .. 3. 9. 5. 5.. హోతా॑
 భవతి॒ వై వృష్టిః॑ పూ॒ర్వచి॑త్తిర॒న్నాద్య॑మే॒వావ॑ రుంధే మ॒హదిత్యా॑హ॒ సోమో॒
 వై వృష్ణో॒ అశ్వ॑స్య॒ రేత॑శ్చ॒త్వారి॑ చ .. 5..

25 అప॒ వా ఏ॒తస్మా᳚త్ప్రా॒ణాః క్రా॑మంతి . యో᳚ఽశ్వమే॒ధేన॒ యజ॑తే . ప్రా॒ణాయ॒
 స్వాహా᳚ వ్యా॒నాయ॒ స్వాహేతి॑ సంజ్ఞ॒ప్యమా॑న॒ ఆహు॑తీర్జుహోతి . ప్రా॒ణానే॒వాస్మిం॑దధాతి .
 నాస్మా᳚త్ప్రా॒ణా అప॑క్రామంతి . అవం॑తీ॒ స్థావం॑తీస్త్వాఽవంతు . ప్రి॒యం త్వా᳚ ప్రి॒యాణాం᳚ .
 వర్షి॑ష్ఠ॒మాప్యా॑నాం . ని॒ధీ॒నాం త్వా॑ నిధి॒పతిꣳ॑ హవామహే వసో మ॒మేత్యా॑హ .
 అపై॒వాస్మై॒ తద్ధ్ను॑వతే .. 3. 9. 6. 1..

26 అథో॑ ధు॒వంత్యే॒వైనం᳚ . అథో॒ న్యే॑వాస్మై᳚ హ్నువతే . త్రిః పరి॑యంతి . త్రయ॑
 ఇ॒మే లో॒కాః . ఏ॒భ్య ఏ॒వైనం॑ లో॒కేభ్యో॑ ధువతే . త్రిః పునః॒ పరి॑యంతి .
 షట్థ్సంప॑ద్యంతే . షడ్వా ఋ॒తవః॑ . ఋ॒తుభి॑రే॒వైనం॑ ధువతే . అప॒ వా
 ఏ॒తేభ్యః॑ ప్రా॒ణాః క్రా॑మంతి .. 3. 9. 6. 2..

27 యే య॒జ్ఞే ధువ॑నం త॒న్వతే᳚ . న॒వ॒కృత్వః॒ పరి॑యంతి . నవ॒ వై
 పురు॑షే ప్రా॒ణాః . ప్రా॒ణానే॒వాత్మంద॑ధతే . నైభ్యః॑ ప్రా॒ణా అప॑క్రామంతి
 . అంబే॒ అంబా॒ల్యంబి॑క॒ ఇతి॒ పత్నీ॑ము॒దాన॑యతి . అహ్వ॑తై॒వైనాం᳚ .
 సుభ॑గే॒ కాంపీ॑లవాసి॒నీత్యా॑హ . తప॑ ఏ॒వైనా॒ముప॑నయతి . సు॒వ॒ర్గే లో॒కే
 సంప్రోర్ణ్వా॑థా॒మిత్యా॑హ .. 3. 9. 6. 3..

28 సు॒వ॒ర్గమే॒వైనాం᳚ లో॒కం గ॑మయతి . ఆఽహమ॑జాని గర్భ॒ధమా త్వమ॑జాసి
 గర్భ॒ధమిత్యా॑హ . ప్ర॒జా వై ప॒శవో॒ గర్భః॑ . ప్ర॒జామే॒వ ప॒శూనా॒త్మంధ॑త్తే .
 దే॒వా వా అ॑శ్వమే॒ధే పవ॑మానే . సు॒వ॒ర్గం లో॒కం న ప్రాజా॑నన్ . తమశ్వః॒ ప్రాజా॑నాత్
 . యథ్సూ॒చీభి॑రసి ప॒థాన్క॒ల్పయం॑తి . సు॒వ॒ర్గస్య॑ లో॒కస్య॒ ప్రజ్ఞా᳚త్యై .
 గా॒య॒త్రీ త్రి॒ష్టుబ్జగ॒తీత్యా॑హ .. 3. 9. 6. 4..

29 య॒థా॒ య॒జురే॒వైతత్ . త్ర॒య్యః సూ॒చ్యో॑ భవంతి . అ॒య॒స్మయ్యో॑
 రజ॒తా హరి॑ణ్యః . అ॒స్య వై లో॒కస్య॑ రూ॒పమ॑య॒స్మయ్యః॑ . అం॒తరి॑క్షస్య
 రజ॒తాః . ది॒వో హరి॑ణ్యః . దిశో॒ వా అ॑య॒స్మయ్యః॑ . అ॒వాం॒త॒ర॒ది॒శా
 ర॑జ॒తాః . ఊ॒ర్ధ్వా హరి॑ణ్యః . దిశ॑ ఏ॒వాస్మై॑ కల్పయతి . కస్త్వా᳚
 ఛ్యతి॒ కస్త్వా॒ విశా॒స్తీత్యా॒హాహిꣳ॑సాయై .. 3. 9. 6. 5.. హ్ను॒వ॒తే॒
 క్రా॒మం॒త్యూ॒ర్ణ్వా॒థా॒మిత్యా॑హ॒ జగ॒తీత్యా॑హ కల్పయ॒త్యేకం॑ చ .. 6..

30 అప॒ వా ఏ॒తస్మా॒చ్ఛ్రీ రా॒ష్ట్రం క్రా॑మతి . యో᳚ఽశ్వమే॒ధేన॒ యజ॑తే
 . ఊ॒ర్ధ్వామే॑నా॒ముచ్ఛ్ర॑యతా॒దిత్యా॑హ . శ్రీర్వై రా॒ష్ట్రమ॑శ్వమే॒ధః .
 శ్రియ॑మే॒వాస్మై॑ రా॒ష్ట్రమూ॒ర్ధ్వముచ్ఛ్ర॑యతి . వే॒ణు॒భా॒రం గి॒రావి॒వేత్యా॑హ
 . రా॒ష్ట్రం వై భా॒రః . రా॒ష్ట్రమే॒వాస్మై॒ పర్యూ॑హతి . అథా᳚స్యా॒
 మధ్య॑మేధతా॒మిత్యా॑హ . శ్రీర్వై రా॒ష్ట్రస్య॒ మధ్యం᳚ .. 3. 9. 7. 1..

31 శ్రియ॑మే॒వావ॑రుంధే . శీ॒తే వాతే॑ పు॒నన్ని॒వేత్యా॑హ . క్షేమో॒ వై రా॒ష్ట్రస్య॑
 శీ॒తో వాతః॑ . క్షేమ॑మే॒వావ॑రుంధే . యద్ధ॑రి॒ణీ యవ॒మత్తీత్యా॑హ . విడ్వై
 హ॑రి॒ణీ . రా॒ష్ట్రం యవః॑ . విశం॑ చై॒వాస్మై॑ రా॒ష్ట్రం చ॑ స॒మీచీ॑ దధాతి .
 న పు॒ష్టం ప॒శుమ॑న్యత॒ ఇత్యా॑హ . తస్మా॒ద్రాజా॑ ప॒శూన్న పుష్య॑తి .. 3. 9. 7. 2..

32 శూ॒ద్రా యదర్య॑జారా॒ న పోషా॑య ధనాయ॒తీత్యా॑హ . తస్మా᳚ద్వైశీపు॒త్రం
 నాభిషిం॑చంతే . ఇ॒యం య॒కా శ॑కుంతి॒కేత్యా॑హ . విడ్వై శ॑కుంతి॒కా .
 రా॒ష్ట్రమ॑శ్వమే॒ధః . విశం॑ చై॒వాస్మై॑ రా॒ష్ట్రం చ॑ స॒మీచీ॑ దధాతి .
 ఆ॒హల॒మితి॒ సర్ప॒తీత్యా॑హ . తస్మా᳚ద్రా॒ష్ట్రాయ॒ విశః॑ సర్పంతి . ఆహ॑తం గ॒భే
 పస॒ ఇత్యా॑హ . విడ్వై గభః॑ .. 3. 9. 7. 3..

33 రా॒ష్ట్రం పసః॑ . రా॒ష్ట్రమే॒వ వి॒శ్యాహం॑తి . తస్మా᳚ద్రా॒ష్ట్రం విశం॒
 ఘాతు॑కం . మా॒తా చ॑ తే పి॒తా చ॑ త॒ ఇత్యా॑హ . ఇ॒యం వై మా॒తా . అ॒సౌ పి॒తా
 . ఆ॒భ్యామే॒వైనం॒ పరి॑దదాతి . అగ్రం॑ వృ॒క్షస్య॑ రోహత॒ ఇత్యా॑హ . శ్రీర్వై
 వృ॒క్షస్యాగ్రం᳚ . శ్రియ॑మే॒వావ॑రుంధే .. 3. 9. 7. 4..

34 ప్రసు॑లా॒మీతి॑ తే పి॒తా గ॒భే ము॒ష్టిమ॑తꣳసయ॒దిత్యా॑హ . విడ్వై
 గభః॑ . రా॒ష్ట్రం ము॒ష్టిః . రా॒ష్ట్రమే॒వ వి॒శ్యాహం॑తి . తస్మా᳚ద్రా॒ష్ట్రం
 విశం॒ ఘాతు॑కం . అప॒ వా ఏ॒తేభ్యః॑ ప్రా॒ణాః క్రా॑మంతి . యే య॒జ్ఞేఽపూ॑తం॒
 వదం॑తి . ద॒ధి॒క్రావ్ణ్ణో॑ అకారిష॒మితి॑ సురభి॒మతీ॒మృచం॑ వదంతి . ప్రా॒ణా
 వై సు॑ర॒భయః॑ . ప్రా॒ణానే॒వాత్మంద॑ధతే . నైభ్యః॑ ప్రా॒ణా అప॑క్రామంతి .
 ఆపో॒ హి ష్ఠా మ॑యో॒భువ॒ ఇత్య॒ద్భిర్మా᳚ర్జయంతే . ఆపో॒ వై సర్వా॑ దే॒వతాః᳚ .
 దే॒వతా॑భిరే॒వాత్మానం॑ పవయంతే .. 3. 9. 7. 5.. రా॒ష్ట్రస్య॒ మధ్యం॒ పుష్య॑తి॒
 గభో॑ రుంధే దధతే చ॒త్వారి॑ చ .. 7..

35 ప్ర॒జాప॑తిః ప్ర॒జాః సృ॒ష్ట్వా ప్రే॒ణాఽను॒ ప్రావి॑శత్ . తాభ్యః॒ పునః॒
 సంభ॑వితుం॒ నాశ॑క్నోత్ . సో᳚ఽబ్రవీత్ . ఋ॒ధ్నవ॒దిథ్సః . యో మే॒తః పునః॑
 సం॒భర॒దితి॑ . తం దే॒వా అ॑శ్వమే॒ధేనై॒వ సమ॑భరన్ . తతో॒ వై త
 ఆ᳚ర్ధ్నువన్ . యో᳚ఽశ్వమే॒ధేన॒ యజ॑తే . ప్ర॒జాప॑తిమే॒వ సంభ॑రత్యృ॒ధ్నోతి॑
 . పురు॑ష॒మాల॑భతే .. 3. 9. 8. 1..

36 వై॒రా॒జో వై పురు॑షః . వి॒రాజ॑మే॒వాల॑భతే . అథో॒ అన్నం॒ వై
 వి॒రాట్ . అన్న॑మే॒వావ॑రుంధే . అశ్వ॒మాల॑భతే . ప్రా॒జా॒ప॒త్యో వా అశ్వః॑ .
 ప్ర॒జాప॑తిమే॒వాల॑భతే . అథో॒ శ్రీర్వా ఏక॑శఫం . శ్రియ॑మే॒వావ॑రుంధే .
 గామాల॑భతే .. 3. 9. 8. 2..

37 య॒జ్ఞో వై గౌః . య॒జ్ఞమే॒వాల॑భతే . అథో॒ అన్నం॒ వై గౌః . అన్న॑మే॒వావ॑రుంధే
 . అ॒జా॒వీ ఆల॑భతే భూ॒మ్నే . అథో॒ పుష్టి॒ర్వై భూ॒మా . పుష్టి॑మే॒వావ॑రుంధే .
 పర్య॑గ్నికృతం॒ పురు॑షం చార॒ణ్యాగ్శ్చోథ్సృ॑జం॒త్యహిꣳ॑సాయై . ఉ॒భౌ వా
 ఏ॒తౌ ప॒శూ ఆల॑భ్యేతే . యశ్చా॑వ॒మో యశ్చ॑ పర॒మః . తే᳚ఽస్యో॒భయే॑ య॒జ్ఞే
 బ॒ద్ధాః . అ॒భీష్టా॑ అ॒భిప్రీ॑తాః . అ॒భిజి॑తా అ॒భిహు॑తా భవంతి . నైనం॑
 దం॒క్ష్ణవః॑ ప॒శవో॑ య॒జ్ఞే బ॒ద్ధాః . అ॒భీష్టా॑ అ॒భిప్రీ॑తాః . అ॒భిజి॑తా
 అ॒భిహు॑తా హిꣳసంతి . యో᳚ఽశ్వమే॒ధేన॒ యజ॑తే . య ఉ॑ చైనమే॒వం వేద॑ ..

 3. 9. 8. 3.. ల॒భ॒తే॒ గామాల॑భతే పర॒మో᳚ఽష్టౌ చ॑ .. 8..

38 ప్ర॒థ॒మేన॒ వా ఏ॒ష స్తోమే॑న రా॒ధ్వా . చ॒తు॒ష్టో॒మేన॑
 కృ॒తేనాయా॑నా॒ముత్త॒రేఽహన్॑ . ఏ॒క॒వి॒ꣳ॒శే ప్ర॑తి॒ష్ఠాయాం॒ ప్రతి॑తిష్ఠతి .
 ఏ॒క॒వి॒ꣳ॒శాత్ప్ర॑తి॒ష్ఠాయా॑ ఋ॒తూన॒న్వారో॑హతి . ఋ॒తవో॒ వై పృ॒ష్ఠాని॑
 . ఋ॒తవః॑ సంవథ్స॒రః . ఋ॒తుష్వే॒వ సం॑వథ్స॒రే ప్ర॑తి॒ష్ఠాయ॑ .
 దే॒వతా॑ అ॒భ్యారో॑హతి . శక్వ॑రయః పృ॒ష్ఠం భ॑వంత్య॒న్యద॑న్య॒చ్ఛందః॑
 . అ॒న్యే᳚ఽన్యే॒ వా ఏ॒తే ప॒శవ॒ ఆల॑భ్యంతే .. 3. 9. 9. 1..

39 ఉ॒తేవ॑ గ్రా॒మ్యాః . ఉ॒తేవా॑ర॒ణ్యాః . అహ॑రే॒వ రూ॒పేణ॒ సమ॑ర్ధయతి
 . అథో॒ అహ్న॑ ఏ॒వైష బ॒లిర్హ్రి॑యతే . తదా॑హుః . అప॑శవో॒ వా ఏ॒తే .
 యద॑జా॒వయ॑శ్చార॒ణ్యాశ్చ॑ . ఏ॒తే వై సర్వే॑ ప॒శవః॑ . యద్గ॒వ్యా ఇతి॑ .
 గ॒వ్యాన్ప॒శూను॑త్త॒మేఽహ॒న్నాల॑భతే .. 3. 9. 9. 2..

40 తేనై॒వోభయా᳚న్ప॒శూనవ॑రుంధే . ప్రా॒జా॒ప॒త్యా భ॑వంతి .
 అన॑భిజితస్యా॒భిజి॑త్యై . సౌ॒రీర్నవ॑ శ్వే॒తా వ॒శా అ॑నూబం॒ధ్యా॑
 భవంతి . అం॒త॒త ఏ॒వ బ్ర॑హ్మవర్చ॒సమవ॑రుంధే . సోమా॑య
 స్వ॒రాజ్ఞే॑ఽనోవా॒హావ॑న॒డ్వాహా॒వితి॑ ద్వం॒ద్వినః॑ ప॒శూనాల॑భతే
 . అ॒హో॒రా॒త్రాణా॑మ॒భిజి॑త్యై . ప॒శుభి॒ర్వా ఏ॒ష వ్యృ॑ద్ధ్యతే
 . యో᳚ఽశ్వమే॒ధేన॒ యజ॑తే . ఛ॒గ॒లం క॒ల్మాషం॑ కికిదీ॒విం
 వి॑దీ॒గయ॒మితి॑ త్వా॒ష్ట్రాన్ప॒శూనాల॑భతే . ప॒శుభి॑రే॒వాత్మాన॒ꣳ॒
 సమ॑ర్ధయతి . ఋ॒తుభి॒ర్వా ఏ॒ష వ్యృ॑ద్ధ్యతే . యో᳚ఽశ్వమే॒ధేన॒ యజ॑తే .
 పి॒శంగా॒స్త్రయో॑ వాసం॒తా ఇత్యృ॑తుప॒శూనాల॑భతే . ఋ॒తుభి॑రే॒వాత్మాన॒ꣳ॒
 సమ॑ర్ధయతి . ఆ వా ఏ॒ష ప॒శుభ్యో॑ వృశ్చ్యతే . యో᳚ఽశ్వమే॒ధేన॒ యజ॑తే .
 పర్య॑గ్నికృతా॒ ఉథ్సృ॑జం॒త్యనా᳚వ్రస్కాయ .. 3. 9. 9. 3.. ల॒భ్యం॒తే॒ ల॒భ॒తే॒
 త్వా॒ష్ట్రాన్ప॒శూనాల॑భతే॒ఽష్టౌ చ॑ .. 9..

41 ప్ర॒జాప॑తిరకామయత మ॒హాన॑న్నా॒దః స్యా॒మితి॑ . స ఏ॒తావ॑శ్వమే॒ధే
 మ॑హి॒మానా॑వపశ్యత్ . తావ॑గృహ్ణీత . తతో॒ వై స మ॒హాన॑న్నా॒దో॑ఽభవత్ . యః
 కా॒మయే॑త మ॒హాన॑న్నా॒దః స్యా॒మితి॑ . స ఏ॒తావ॑శ్వమే॒ధే మ॑హి॒మానౌ॑ గృహ్ణీత
 . మ॒హానే॒వాన్నా॒దో భ॑వతి . య॒జ॒మా॒న॒దే॒వ॒త్యా॑ వై వ॒పా . రాజా॑ మహి॒మా .
 యద్వ॒పాం మ॑హి॒మ్నోభ॒యతః॑ పరి॒యజ॑తి . యజ॑మానమే॒వ రా॒జ్యేనో॑భ॒యతః॒
 పరి॑గృహ్ణాతి . పు॒రస్తా᳚థ్స్వాహాకారా॒ వా అ॒న్యే దే॒వాః . ఉ॒పరి॑ష్టాథ్స్వాహాకారా అ॒న్యే .
 తే వా ఏ॒తేఽశ్వ॑ ఏ॒వ మేధ్య॑ ఉ॒భయేఽవ॑రుధ్యంతే . యద్వ॒పాం మ॑హి॒మ్నోభ॒యతః॑
 పరి॒యజ॑తి . తానే॒వోభయా᳚న్ప్రీణాతి .. 3. 9. 10. 1.. ప॒రి॒యజ॑తి॒ షట్చ॑ .. 10..

42 వై॒శ్వ॒దే॒వో వా అశ్వః॑ . తం యత్ప్రా॑జాప॒త్యం కు॒ర్యాత్ . యా దే॒వతా॒
 అపి॑భాగాః . తా భా॑గ॒ధేయే॑న॒ వ్య॑ర్ధయేత్ . దే॒వతా᳚భ్యః స॒మదం॑ దధ్యాత్ .
 స్తే॒గాంద2ꣳష్ట్రా᳚భ్యాం మం॒డూకాం॒జంభ్యే॑భి॒రితి॑ . ఆజ్య॑మవ॒దానం॑ కృ॒త్వా
 ప్ర॑తిసం॒ఖ్యాయ॒మాహు॑తీర్జుహోతి . యా ఏ॒వ దే॒వతా॒ అపి॑భాగాః . తా భా॑గ॒ధేయే॑న॒
 సమ॑ర్ధయతి . న దే॒వతా᳚భ్యః స॒మదం॑ దధాతి .. 3. 9. 11. 1..

43 చతు॑ర్దశై॒తాన॑నువా॒కాంజు॑హో॒త్యనం॑తరిత్యై . ప్ర॒యా॒సాయ॒ స్వాహేతి॑
 పంచద॒శం . పంచ॑దశ॒ వా అ॑ర్ధమా॒సస్య॒ రాత్ర॑యః . అ॒ర్ధ॒మా॒స॒శః
 సం॑వథ్స॒ర ఆ᳚ప్యతే . దే॒వా॒సు॒రాః సంయ॑త్తా ఆసన్ . తే᳚ఽబ్రువన్న॒గ్నయః॑
 స్విష్ట॒కృతః॑ . అశ్వ॑స్య॒ మేధ్య॑స్య వ॒యము॑ద్ధా॒రముద్ధ॑రామహై .
 అథై॒తాన॒భిభ॑వా॒మేతి॑ . తే లోహి॑త॒ముద॑హరంత . తతో॑ దే॒వా అభ॑వన్ .. 3. 9. 11. 2..

44 పరాఽసు॑రాః . యథ్స్వి॑ష్ట॒కృద్భ్యో॒ లోహి॑తం జు॒హోతి॒ భ్రాతృ॑వ్యాభిభూత్యై
 . భవ॑త్యా॒త్మనా᳚ . పరా᳚ఽస్య॒ భ్రాతృ॑వ్యో భవతి . గో॒మృ॒గ॒కం॒ఠేన॑
 ప్రథ॒మామాహు॑తిం జుహోతి . ప॒శవో॒ వై గో॑మృ॒గః . రు॒ద్రో᳚ఽగ్నిః స్వి॑ష్ట॒కృత్ .
 రు॒ద్రాదే॒వ ప॒శూనం॒తర్ద॑ధాతి . అథో॒ యత్రై॒షాఽఽహు॑తిర్హూ॒యతే᳚ . న తత్ర॑
 రు॒ద్రః ప॒శూన॒భిమ॑న్యతే .. 3. 9. 11. 3..

45 అ॒శ్వ॒శ॒ఫేన॑ ద్వి॒తీయా॒మాహు॑తిం జుహోతి . ప॒శవో॒ వా ఏక॑శఫం .
 రు॒ద్రో᳚ఽగ్నిః స్వి॑ష్ట॒కృత్ . రు॒ద్రాదే॒వ ప॒శూనం॒తర్ద॑ధాతి . అథో॒
 యత్రై॒షాఽఽహు॑తిర్ హూ॒యతే᳚ . న తత్ర॑ రు॒ద్రః ప॒శూన॒భిమ॑న్యతే .
 అ॒య॒స్మయే॑న కమం॒డలు॑నా తృ॒తీయాం᳚ . ఆహు॑తిం జుహోత్యాయా॒స్యో॑ వై ప్ర॒జాః
 . రు॒ద్రో᳚ఽగ్నిః స్వి॑ష్ట॒కృత్ . రు॒ద్రాదే॒వ ప్ర॒జా అం॒తర్ద॑ధాతి . అథో॒
 యత్రై॒షాఽఽహు॑తిర్హూ॒యతే᳚ . న తత్ర॑ రు॒ద్రః ప్ర॒జా అ॒భిమ॑న్యతే .. 3. 9. 11. 4.. ద॒ధా॒త్యభ॑వన్మన్యతే ప్ర॒జా అం॒తర్ద॑ధాతి॒ ద్వే చ॑ .. 11..

46 అశ్వ॑స్య॒ వా ఆల॑బ్ధస్య॒ మేధ॒ ఉద॑క్రామత్ . తద॑శ్వస్తో॒మీయ॑మభవత్ .
 యద॑శ్వస్తో॒మీయం॑ జు॒హోతి॑ . స మే॑ధమే॒వైన॒మాల॑భతే . ఆజ్యే॑న జుహోతి .
 మేధో॒ వా ఆజ్యం᳚ . మేధో᳚ఽశ్వస్తో॒మీయం᳚ . మేధే॑నై॒వాస్మి॒న్మేధం॑ దధాతి .
 షట్త్రిꣳ॑శతం జుహోతి . షట్త్రిꣳ॑శదక్షరా బృహ॒తీ .. 3. 9. 12. 1..

47 బార్హ॑తాః ప॒శవః॑ . సా ప॑శూ॒నాం మాత్రా᳚ . ప॒శూనే॒వ మాత్ర॑యా॒ సమ॑ర్ధయతి
 . తా యద్భూయ॑సీర్వా॒ కనీ॑యసీర్వా జుహు॒యాత్ . ప॒శూన్మాత్ర॑యా॒ వ్య॑ర్ధయేత్ .
 షట్త్రిꣳ॑శతం జుహోతి . షట్త్రిꣳ॑శదక్షరా బృహ॒తీ . బార్హ॑తాః ప॒శవః॑
 . సా ప॑శూ॒నాం మాత్రా᳚ . ప॒శూనే॒వ మాత్ర॑యా॒ సమ॑ర్ధయతి .. 3. 9. 12. 2..

48 అ॒శ్వ॒స్తో॒మీయꣳ॑ హు॒త్వా ద్వి॒పదా॑ జుహోతి . ద్వి॒పాద్వై పురు॑షో॒ ద్విప్ర॑తిష్ఠః
 . తదే॑నం ప్రతి॒ష్ఠయా॒ సమ॑ర్ధయతి . తదా॑హుః . అ॒శ్వ॒స్తో॒మీయం॒ పూర్వꣳ॑
 హోత॒వ్యా 3 ం ద్వి॒పదా 3 ఇతి॑ . అశ్వో॒ వా అ॑శ్వస్తో॒మీయం᳚ . పురు॑షో ద్వి॒పదాః᳚ .
 అ॒శ్వ॒స్తో॒మీయꣳ॑ హు॒త్వా ద్వి॒పదా॑ జుహోతి . తస్మా᳚ద్ద్వి॒పాచ్చతు॑ష్పాదమత్తి
 . అథో᳚ ద్వి॒పద్యే॒వ చతు॑ష్పదః॒ ప్రతి॑ష్ఠాపయతి . ద్వి॒పదా॑ హు॒త్వా
 . నాన్యాముత్త॑రా॒మాహు॑తిం జుహుయాత్ . యద॒న్యాముత్త॑రా॒మాహు॑తిం జుహు॒యాత్ . ప్ర
 ప్ర॑తి॒ష్ఠాయా᳚శ్చ్యవేత . ద్వి॒పదా॑ అంత॒తో జు॑హోతి॒ ప్రతి॑ష్ఠిత్యై .. 3. 9. 12. 3.. బృ॒హ॒త్య॑ర్ధయతి స్థాపయతి॒ పంచ॑ చ .. 12..

49 ప్ర॒జాప॑తిరశ్వమే॒ధమ॑సృజత . సో᳚ఽస్మాథ్సృ॒ష్టోఽపా᳚క్రామత్ .
 తం య॑జ్ఞక్ర॒తుభి॒రన్వై᳚చ్ఛత్ . తం య॑జ్ఞక్ర॒తుభి॒ర్నాన్వ॑విందత్ .
 తమిష్టి॑భి॒రన్వై᳚చ్ఛత్ . తమిష్టి॑భి॒రన్వ॑విందత్ . తదిష్టీ॑నామిష్టి॒త్వం .
 యథ్సం॑వథ్స॒రమిష్టి॑భి॒ర్యజ॑తే . అశ్వ॑మే॒వ తదన్వి॑చ్ఛతి . సా॒వి॒త్రియో॑
 భవంతి .. 3. 9. 13. 1..

50 ఇ॒యం వై స॑వి॒తా . యో వా అ॒స్యాం నశ్య॑తి॒ యో ని॒లయ॑తే . అ॒స్యాం వావ తం
 విం॑దంతి . న వా ఇ॒మాం కశ్చ॒నేత్యా॑హుః . తి॒ర్యఙ్నోర్ధ్వోఽత్యే॑తుమర్హ॒తీతి॑ .
 యథ్సా॑వి॒త్రియో॒ భవం॑తి . స॒వి॒తృప్ర॑సూత ఏ॒వైన॑మిచ్ఛతి . ఈ॒శ్వ॒రో వా
 అశ్వః॒ ప్రము॑క్తః॒ పరాం᳚ పరా॒వతం॒ గంతోః᳚ . యథ్సా॒యం ధృతీ᳚ర్జు॒హోతి॑ .
 అశ్వ॑స్య॒ యత్యై॒ ధృత్యై᳚ .. 3. 9. 13. 2..

51 యత్ప్రా॒తరిష్టి॑భి॒ర్యజ॑తే . అశ్వ॑మే॒వ తదన్వి॑చ్ఛతి . యథ్సా॒యం
 ధృతీ᳚ర్జు॒హోతి॑ . అశ్వ॑స్యై॒వ యత్యై॒ ధృత్యై᳚ . తస్మా᳚థ్సా॒యం ప్ర॒జాః,
 క్షే॒మ్యా॑ భవంతి . యత్ప్రా॒తరిష్టి॑భి॒ర్యజ॑తే . అశ్వ॑మే॒వ తదన్వి॑చ్ఛతి .
 తస్మా॒ద్దివా॑ నష్టై॒ష ఏ॑తి . యత్ప్రా॒తరిష్టి॑భి॒ర్యజ॑తే సా॒యం ధృతీ᳚ర్జు॒హోతి॑
 . అ॒హో॒రా॒త్రాభ్యా॑మే॒వైన॒మన్వి॑చ్ఛతి . అథో॑ అహోరా॒త్రాభ్యా॑మే॒వాస్మై॑
 యోగక్షే॒మం క॑ల్పయతి .. 3. 9. 13. 3.. భ॒వం॒తి॒ ధృత్యా॑ ఏన॒మన్వి॑చ్ఛ॒త్యేకం॑
 చ .. 13..

52 అప॒ వా ఏ॒తస్మా॒చ్ఛ్రీ రా॒ష్ట్రం క్రా॑మతి . యో᳚ఽశ్వమే॒ధేన॒ యజ॑తే .
 బ్రా॒హ్మ॒ణౌ వీ॑ణాగా॒థినౌ॑ గాయతః . శ్రి॒యా వా ఏ॒తద్రూ॒పం . యద్వీణా᳚ .
 శ్రియ॑మే॒వాస్మిం॒తద్ధ॑త్తః . య॒దా ఖలు॒ వై పురు॑షః॒ శ్రియ॑మశ్ను॒తే .
 వీణా᳚ఽస్మై వాద్యతే . తదా॑హుః . యదు॒భౌ బ్రా᳚హ్మ॒ణౌ గాయే॑తాం .. 3. 9. 14. 1..

53 ప్ర॒భ్రꣳశు॑కాఽస్మా॒చ్ఛ్రీః స్యా᳚త్ . న వై బ్రా᳚హ్మ॒ణే శ్రీ ర॑మత॒
 ఇతి॑ . బ్రా॒హ్మ॒ణో᳚ఽన్యో గాయే᳚త్ . రా॒జ॒న్యో᳚ఽన్యః . బ్రహ్మ॒ వై బ్రా᳚హ్మ॒ణః .
 క్ష॒త్త్రꣳ రా॑జ॒న్యః॑ . తథా॑ హాస్య॒ బ్రహ్మ॑ణా చ క్ష॒త్త్రేణ॑ చోభ॒యతః॒
 శ్రీః పరి॑గృహీతా భవతి . తదా॑హుః . యదు॒భౌ దివా॒ గాయే॑తాం . అపా᳚స్మాద్రా॒ష్ట్రం
 క్రా॑మేత్ .. 3. 9. 14. 2..

54 న వై బ్రా᳚హ్మ॒ణే రా॒ష్ట్రꣳ ర॑మత॒ ఇతి॑ . య॒దా ఖలు॒ వై రాజా॑ కా॒మయ॑తే .
 అథ॑ బ్రాహ్మ॒ణం జి॑నాతి . దివా᳚ బ్రాహ్మ॒ణో గా॑యేత్ . నక్తꣳ॑ రాజ॒న్యః॑ . బ్రహ్మ॑ణో॒
 వై రూ॒పమహః॑ . క్ష॒త్త్రస్య॒ రాత్రిః॑ . తథా॑ హాస్య॒ బ్రహ్మ॑ణా చ క్ష॒త్త్రేణ॑
 చోభ॒యతో॑ రా॒ష్ట్రం పరి॑గృహీతం భవతి . ఇత్య॑దదా॒ ఇత్య॑యజథా॒ ఇత్య॑పచ॒
 ఇతి॑ బ్రాహ్మ॒ణో గాయే᳚త్ . ఇ॒ష్టా॒పూ॒ర్తం వై బ్రా᳚హ్మ॒ణస్య॑ .. 3. 9. 14. 3..

55 ఇ॒ష్టా॒పూ॒ర్తేనై॒వైన॒ꣳ॒ స సమ॑ర్ధయతి . ఇత్య॑జినా॒ ఇత్య॑యుధ్యథా॒
 ఇత్య॒ముꣳ సం॑గ్రా॒మమ॑హ॒న్నితి॑ రాజ॒న్యః॑ . యు॒ద్ధం వై రా॑జ॒న్య॑స్య .
 యు॒ద్ధేనై॒వైన॒ꣳ॒ స సమ॑ర్ధయతి . అక్లృ॑ప్తా॒ వా ఏ॒తస్య॒ర్తవ॒ ఇత్యా॑హుః
 . యో᳚ఽశ్వమే॒ధేన॒ యజ॑త॒ ఇతి॑ . తి॒స్రో᳚ఽన్యో గాయ॑తి తి॒స్రో᳚ఽన్యః .
 షట్థ్సంప॑ద్యంతే . షడ్వా ఋ॒తవః॑ . ఋ॒తూనే॒వాస్మై॑ కల్పయతః . తాభ్యాꣳ॑
 స॒గ్గ్॒స్థాయాం᳚ . అ॒నో॒యు॒క్తే చ॑ శ॒తే చ॑ దదాతి . శ॒తాయుః॒ పురు॑షః
 శ॒తేంద్రి॑యః . ఆయు॑ష్యే॒వేంద్రి॒యే ప్రతి॑తిష్ఠతి .. 3. 9. 14. 4.. గాయే॑తాం
 క్రామేద్బ్రాహ్మ॒ణస్య॑ కల్పయతశ్చ॒త్వారి॑ చ .. 14..

56 సర్వే॑షు॒ వా ఏ॒షు లో॒కేషు॑ మృ॒త్యవో॒ఽన్వాయ॑త్తాః . తేభ్యో॒ యదాహు॑తీ॒ర్న
 జు॑హు॒యాత్ . లో॒కే లో॑క ఏనం మృ॒త్యుర్విం॑దేత్ . మృ॒త్యవే॒ స్వాహా॑ మృ॒త్యవే॒
 స్వాహేత్య॑భి పూ॒ర్వమాహు॑తీర్జుహోతి . లో॒కాల్లో॑కాదే॒వ మృ॒త్యుమవ॑యజతే .
 నైనం॑ లో॒కే లో॑కే మృ॒త్యుర్విం॑దతి . యద॒ముష్మై॒ స్వాహా॒ఽముష్మై॒ స్వాహేతి॒
 జుహ్వ॑థ్సం॒చక్షీ॑త . బ॒హుం మృ॒త్యుమ॒మిత్రం॑ కుర్వీత . మృ॒త్యవే॒ స్వాహేత్యేక॑స్మా
 ఏ॒వైకాం᳚ జుహుయాత్ . ఏకో॒ వా అ॒ముష్మిం॑ ల్లో॒కే మృ॒త్యుః .. 3. 9. 15. 1..

57 అ॒శ॒న॒యా॒ మృ॒త్యురే॒వ . తమే॒వాముష్మిం॑ ల్లో॒కేఽవ॑యజతే .
 భ్రూ॒ణ॒హ॒త్యాయై॒ స్వాహేత్య॑వభృ॒థ ఆహు॑తిం జుహోతి . భ్రూ॒ణ॒హ॒త్యామే॒వావ॑యజతే
 . తదా॑హుః . యద్భ్రూ॑ణహ॒త్యాఽపా॒త్ర్యాఽథ॑ . కస్మా᳚ద్య॒జ్ఞేఽపి॑ క్రియత॒ ఇతి॑ .
 అమృ॑త్యు॒ర్వా అ॒న్యో భ్రూ॑ణహ॒త్యాయా॒ ఇత్యా॑హుః . భ్రూ॒ణ॒హ॒త్యా వావ మృ॒త్యురితి॑
 . యద్భ్రూ॑ణహ॒త్యాయై॒ స్వాహేత్య॑వభృ॒థ ఆహు॑తిం జు॒హోతి॑ .. 3. 9. 15. 2..

58 మృ॒త్యుమే॒వాహు॑త్యా తర్పయి॒త్వా ప॑రి॒పాణం॑ కృ॒త్వా . భ్రూ॒ణ॒ఘ్నే భే॑ష॒జం
 క॑రోతి . ఏ॒తాꣳ హ॒ వై ముం॑డి॒భ ఔ॑దన్య॒వః . భ్రూ॒ణ॒హ॒త్యాయై॒
 ప్రాయ॑శ్చిత్తిం వి॒దాంచ॑కార . యో హా॒స్యాపి॑ ప్ర॒జాయాం᳚ బ్రాహ్మ॒ణꣳ హంతి॑
 . సర్వ॑స్మై॒ తస్మై॑ భేష॒జం క॑రోతి . జుం॒బ॒కాయ॒ స్వాహేత్య॑వభృ॒థ
 ఉ॑త్త॒మామాహు॑తిం జుహోతి . వరు॑ణో॒ వై జుం॑బ॒కః . అం॒త॒త ఏ॒వ వరు॑ణ॒మవ॑యజతే
 . ఖ॒ల॒తేర్వి॑క్లి॒ధస్య॑ శు॒క్లస్య॑ పింగా॒క్షస్య॑ మూ॒ర్ధంజు॑హోతి .
 ఏ॒తద్వై వరు॑ణస్య రూ॒పం . రూ॒పేణై॒వ వరు॑ణ॒మవ॑యజతే .. 3. 9. 15. 3.. లో॒కే
 మృ॒త్యుర్జు॒హోతి॑ మూ॒ర్ధంజు॑హోతి॒ ద్వే చ॑ .. 15..

59 వా॒రు॒ణో వా అశ్వః॑ . తం దే॒వత॑యా॒ వ్య॑ర్ధయతి . యత్ప్రా॑జాప॒త్యం క॒రోతి॑
 . నమో॒ రాజ్ఞే॒ నమో॒ వరు॑ణా॒యేత్యా॑హ . వా॒రు॒ణో వా అశ్వః॑ . స్వయై॒వైనం॑
 దే॒వత॑యా॒ సమ॑ర్ధయతి . నమోఽశ్వా॑య॒ నమః॑ ప్ర॒జాప॑తయ॒ ఇత్యా॑హ
 . ప్రా॒జా॒ప॒త్యో వా అశ్వః॑ . స్వయై॒వైనం॑ దే॒వత॑యా॒ సమ॑ర్ధయతి .
 నమోఽధి॑పతయ॒ ఇత్యా॑హ .. 3. 9. 16. 1..

60 ధర్మో॒ వా అధి॑పతిః . ధర్మ॑మే॒వావ॑రుంధే . అధి॑పతిర॒స్యధి॑పతిం
 మా కు॒ర్వధి॑పతిర॒హం ప్ర॒జానాం᳚ భూయాస॒మిత్యా॑హ . అధి॑పతిమే॒వైనꣳ॑
 సమా॒నానాం᳚ కరోతి . మాం ధే॑హి॒ మయి॑ ధే॒హీత్యా॑హ . ఆ॒శిష॑మే॒వైతామాశా᳚స్తే .
 ఉ॒పాకృ॑తాయ॒ స్వాహేత్యు॒పాకృ॑తే జుహోతి . ఆల॑బ్ధాయ॒ స్వాహేతి॒ నియు॑క్తే జుహోతి .
 హు॒తాయ॒ స్వాహేతి॑ హు॒తే జు॑హోతి . ఏ॒షాం లో॒కానా॑మ॒భిజి॑త్యై .. 3. 9. 16. 2..

61 ప్ర వా ఏ॒ష ఏ॒భ్యో లో॒కేభ్య॑శ్చ్యవతే . యో᳚ఽశ్వమే॒ధేన॒ యజ॑తే .
 ఆ॒గ్నే॒యమైం᳚ద్రా॒గ్నమా᳚శ్వి॒నం . తాన్ప॒శూనాల॑భతే॒ ప్రతి॑ష్ఠిత్యై . యదా᳚గ్నే॒యో
 భవ॑తి . అ॒గ్నిః సర్వా॑ దే॒వతాః᳚ . దే॒వతా॑ ఏ॒వావ॑రుంధే . బ్రహ్మ॒ వా అ॒గ్నిః .
 క్ష॒త్త్రమింద్రః॑ . యదైం᳚ద్రా॒గ్నో భవ॑తి .. 3. 9. 16. 3..

62 బ్ర॒హ్మ॒క్ష॒త్త్రే ఏ॒వావ॑రుంధే . యదా᳚శ్వి॒నో భవ॑తి . ఆ॒శిషా॒మవ॑రుద్ధ్యై
 . త్రయో॑ భవంతి . త్రయ॑ ఇ॒మే లో॒కాః . ఏ॒ష్వే॑వ లో॒కేషు॒ ప్రతి॑తిష్ఠతి .
 అ॒గ్నయేఽꣳ॑హో॒ముచే॒ఽష్టాక॑పాల॒ ఇతి॒ దశ॑హవిష॒మిష్టిం॒ నిర్వ॑పతి .
 దశా᳚క్షరా వి॒రాట్ . అన్నం॑ వి॒రాట్ . వి॒రాజై॒వాన్నాద్య॒మవ॑రుంధే . అ॒గ్నేర్మ॑న్వే
 ప్రథ॒మస్య॒ ప్రచే॑తస॒ ఇతి॑ యాజ్యానువా॒క్యా॑ భవంతి సర్వ॒త్వాయ॑ .. 3. 9. 16. 4.. అధి॑పతయ॒ ఇత్యా॑హా॒భిజి॑త్యా ఐంద్రా॒గ్నో భవ॑తి రుంధ॒ ఏకం॑ చ .. 16..

63 యద్యశ్వ॑ముప॒తప॑ద్విం॒దేత్ . ఆ॒గ్నే॒యమ॒ష్టాక॑పాలం॒ నిర్వ॑పేత్ . సౌ॒మ్యం
 చ॒రుం . సా॒వి॒త్రమ॒ష్టాక॑పాలం . యదా᳚గ్నే॒యో భవ॑తి . అ॒గ్నిః సర్వా॑ దే॒వతాః᳚ .
 దే॒వతా॑భిరే॒వైనం॑ భిషజ్యతి . యథ్సౌ॒మ్యో భవ॑తి . సోమో॒ వా ఓష॑ధీనా॒ꣳ॒
 రాజా᳚ . యాభ్య॑ ఏ॒వైనం॑ విం॒దతి॑ .. 3. 9. 17. 1..

64 తాభి॑రే॒వైనం॑ భిషజ్యతి . యథ్సా॑వి॒త్రో భవ॑తి . స॒వి॒తృప్ర॑సూత ఏ॒వైనం॑
 భిషజ్యతి . ఏ॒తాభి॑రే॒వైనం॑ దే॒వతా॑భిర్భిషజ్యతి . అ॒గ॒దో హై॒వ భ॑వతి .
 పౌ॒ష్ణం చ॒రుం నిర్వ॑పేత్ . యది॑ శ్లో॒ణః స్యాత్ . పూ॒షా వై శ్లౌణ్య॑స్య భి॒షక్ .
 స ఏ॒వైనం॑ భిషజ్యతి . అశ్లో॑ణో హై॒వ భ॑వతి .. 3. 9. 17. 2..

65 రౌ॒ద్రం చ॒రుం నిర్వ॑పేత్ . యది॑ మహ॒తీ దే॒వతా॑ఽభి॒మన్యే॑త .
 ఏ॒త॒ద్దే॒వ॒త్యో॑ వా అశ్వః॑ . స్వయై॒వైనం॑ దే॒వత॑యా భిషజ్యతి . అ॒గ॒దో హై॒వ
 భ॑వతి . వై॒శ్వా॒న॒రం ద్వాద॑శకపాలం॒ నిర్వ॑పేన్మృగాఖ॒రే యది॒ నాగచ్ఛే᳚త్ .
 ఇ॒యం వా అ॒గ్నిర్వై᳚శ్వాన॒రః . ఇ॒యమే॒వైన॑మ॒ర్చిభ్యాం᳚ పరి॒రోధ॒మాన॑యతి .
 ఆ హై॒వ సుత్య॒మహ॑ర్గచ్ఛతి . యద్య॑ధీ॒యాత్ .. 3. 9. 17. 3..

66 అ॒గ్నయేఽꣳ॑హో॒ముచే॒ఽష్టాక॑పాలః . సౌ॒ర్యం పయః॑ . వా॒య॒వ్య॑ ఆజ్య॑భాగః
 . యజ॑మానో॒ వా అశ్వః॑ . అꣳహ॑సా॒ వా ఏ॒ష గృ॑హీ॒తః . యస్యాశ్వో॒ మేధా॑య॒
 ప్రోక్షి॑తో॒ఽధ్యేతి॑ . యదꣳ॑హో॒ముచే॑ ని॒ర్వప॑తి . అꣳహ॑స ఏ॒వ తేన॑
 ముచ్యతే . యజ॑మానో॒ వా అశ్వః॑ . రేత॑సా॒ వా ఏ॒ష వ్యృ॑ధ్యతే .. 3. 9. 17. 4..

67 యస్యాశ్వో॒ మేధా॑య॒ ప్రోక్షి॑తో॒ఽధ్యేతి॑ . సౌ॒ర్యꣳ రేతః॑ . యథ్సౌ॒ర్యం
 పయో॒ భవ॑తి . రేత॑సై॒వైన॒ꣳ॒ స సమ॑ర్ధయతి . యజ॑మానో॒ వా అశ్వః॑
 . గర్భై॒ర్వా ఏ॒ష వ్యృ॑ధ్యతే . యస్యాశ్వో॒ మేధా॑య॒ ప్రోక్షి॑తో॒ఽధ్యేతి॑ .
 వా॒య॒వ్యా॑ గర్భాః᳚ . యద్వా॑య॒వ్య॑ ఆజ్య॑భాగో॒ భవ॑తి . గర్భై॑రే॒వైన॒ꣳ॒
 స సమ॑ర్ధయతి . అథో॒ యస్యై॒షాఽశ్వ॑మే॒ధే ప్రాయ॑శ్చితిః క్రి॒యతే᳚ . ఇ॒ష్ట్వా
 వసీ॑యాన్భవతి .. 3. 9. 17. 5.. విం॒దత్యశ్లో॑ణో హై॒వ భ॑వత్యధీ॒యాదృ॑ద్ధ్యతే॒
 గర్భై॑రే॒వైన॒ꣳ॒ సమ॑ర్ధయతి॒ ద్వే చ॑ .. 17..

68 తదా॑హుః . ద్వాద॑శ బ్రహ్మౌద॒నాంథ్స2ꣳస్థి॑తే॒ నిర్వ॑పేత్ .
 ద్వా॒ద॒శభి॒ర్వేష్టి॑భిర్యజే॒తేతి॑ . యదిష్టి॑భి॒ర్యజే॑త . ఉ॒ప॒నాము॑క ఏనం
 య॒జ్ఞః స్యా᳚త్ . పాపీ॑యా॒గ్॒స్తు స్యా᳚త్ . ఆ॒ప్తాని॒ వా ఏ॒తస్య॒ ఛందాꣳ॑సి . య
 ఈ॑జా॒నః . తాని॒ క ఏ॒తావ॑దాశు॒ పునః॒ ప్రయుం॑జీ॒తేతి॑ . సర్వా॒ వై స2ꣳస్థి॑తే
 య॒జ్ఞే వాగా᳚ప్యతే .. 3. 9. 18. 1..

69 సాఽఽప్తా భ॑వతి యా॒తయా᳚మ్నీ . క్రూ॒రీకృ॑తేవ॒ హి భవ॒త్యరు॑ష్కృతా . సా న
 పునః॑ ప్ర॒యుజ్యేత్యా॑హుః . ద్వాద॑శై॒వ బ్ర॑హ్మౌద॒నాంథ్స2ꣳస్థి॑తే॒ నిర్వ॑పేత్
 . ప్ర॒జాప॑తి॒ర్వా ఓ॑ద॒నః . య॒జ్ఞః ప్ర॒జాప॑తిః . ఉ॒ప॒నాము॑క ఏనం య॒జ్ఞో
 భ॑వతి . న పాపీ॑యాన్భవతి . ద్వాద॑శ భవంతి . ద్వాద॑శ॒ మాసాః᳚ సంవథ్స॒రః .
 సం॒వ॒థ్స॒ర ఏ॒వ ప్రతి॑తిష్ఠతి .. 3. 9. 18. 2.. ఆ॒ప్య॒తే॒ సం॒వ॒థ్స॒ర ఏకం॑
 చ .. 18..

70 ఏ॒ష వై వి॒భూర్నామ॑ య॒జ్ఞః . సర్వꣳ॑ హ॒ వై తత్ర॑ వి॒భు భ॑వతి .
 యత్రై॒తేన॑ య॒జ్ఞేన॒ యజం॑తే . ఏ॒ష వై ప్ర॒భూర్నామ॑ య॒జ్ఞః . సర్వꣳ॑
 హ॒ వై తత్ర॑ ప్ర॒భు భ॑వతి . యత్రై॒తేన॑ య॒జ్ఞేన॒ యజం॑తే . ఏ॒ష వా
 ఊర్జ॑స్వా॒న్నామ॑ య॒జ్ఞః . సర్వꣳ॑ హ॒ వై తత్రోర్జ॑స్వద్భవతి . యత్రై॒తేన॑
 య॒జ్ఞేన॒ యజం॑తే . ఏ॒ష వై పయ॑స్వా॒న్నామ॑ య॒జ్ఞః .. 3. 9. 19. 1..

71 సర్వꣳ॑ హ॒ వై తత్ర॒ పయ॑స్వద్భవతి . యత్రై॒తేన॑ య॒జ్ఞేన॒ యజం॑తే .
 ఏ॒ష వై విధృ॑తో॒ నామ॑ య॒జ్ఞః . సర్వꣳ॑ హ॒ వై తత్ర॒ విధృ॑తం భవతి .
 యత్రై॒తేన॑ య॒జ్ఞేన॒ యజం॑తే . ఏ॒ష వై వ్యావృ॑త్తో॒ నామ॑ య॒జ్ఞః . సర్వꣳ॑
 హ॒ వై తత్ర॒ వ్యావృ॑త్తం భవతి . యత్రై॒తేన॑ య॒జ్ఞేన॒ యజం॑తే . ఏ॒ష వై
 ప్రతి॑ష్ఠితో॒ నామ॑ య॒జ్ఞః . సర్వꣳ॑ హ॒ వై తత్ర॒ ప్రతి॑ష్ఠితం భవతి ..

 3. 9. 19. 2..

72 యత్రై॒తేన॑ య॒జ్ఞేన॒ యజం॑తే . ఏ॒ష వై తే॑జ॒స్వీ నామ॑ య॒జ్ఞః .
 సర్వꣳ॑ హ॒ వై తత్ర॑ తేజ॒స్వి భ॑వతి . యత్రై॒తేన॑ య॒జ్ఞేన॒ యజం॑తే .
 ఏ॒ష వై బ్ర॑హ్మవర్చ॒సీ నామ॑ య॒జ్ఞః . ఆ హ॒ వై తత్ర॑ బ్రాహ్మ॒ణో బ్ర॑హ్మవర్చ॒సీ
 జా॑యతే . యత్రై॒తేన॑ య॒జ్ఞేన॒ యజం॑తే . ఏ॒ష వా అ॑తివ్యా॒ధీ నామ॑ య॒జ్ఞః .
 ఆ హ॒ వై తత్ర॑ రాజ॒న్యో॑ఽతివ్యా॒ధీ జా॑యతే . యత్రై॒తేన॑ య॒జ్ఞేన॒ యజం॑తే .
 ఏ॒ష వై దీ॒ర్ఘో నామ॑ య॒జ్ఞః . దీ॒ర్ఘాయు॑షో హ॒ వై తత్ర॑ మను॒ష్యా॑ భవంతి .
 యత్రై॒తేన॑ య॒జ్ఞేన॒ యజం॑తే . ఏ॒ష వై క్లృ॒ప్తో నామ॑ య॒జ్ఞః . కల్ప॑తే హ॒
 వై తత్ర॑ ప్ర॒జాభ్యో॑ యోగక్షే॒మః . యత్రై॒తేన॑ య॒జ్ఞేన॒ యజం॑తే .. 3. 9. 19. 3..

 పయ॑స్వా॒న్నామ॑ య॒జ్ఞః ప్రతి॑ష్ఠితం భవతి॒ యత్రై॒తేన॑ య॒జ్ఞేన॒ యజం॑తే॒
 షట్చ॑ .. 19.. ఏ॒ష వై వి॒భూః ప్ర॒భూరూర్జ॑స్వా॒న్ పయ॑స్వా॒న్॒ విధృ॑తో॒
 వ్యావృ॑త్తః॒ ప్రతి॑ష్ఠితస్తేజ॒స్వీ బ్ర॑హ్మవర్చ॒స్య॑తి వ్యా॒ధీ దీ॒ర్ఘః క్లృ॒ప్తో
 ద్వాద॑శ ..

73 తా॒ర్ప్యేణాశ్వ॒ꣳ॒ సంజ్ఞ॑పయంతి . య॒జ్ఞో వై తా॒ర్ప్యం . య॒జ్ఞేనై॒వైన॒ꣳ॒
 సమ॑ర్ధయంతి . యా॒మేన॒ సామ్నా᳚ ప్రస్తో॒తాఽనూప॑తిష్ఠతే . య॒మ॒లో॒కమే॒వైనం॑
 గమయతి . తా॒ర్ప్యే చ॑ కృత్త్యధీవా॒సే చాశ్వ॒ꣳ॒ సంజ్ఞ॑పయంతి . ఏ॒తద్వై
 ప॑శూ॒నాꣳ రూ॒పం . రూ॒పేణై॒వ ప॒శూనవ॑రుంధే . హి॒ర॒ణ్య॒క॒శి॒పు
 భ॑వతి . తేజ॒సోఽవ॑రుద్ధ్యై .. 3. 9. 20. 1..

74 రు॒క్మో భ॑వతి . సు॒వ॒ర్గస్య॑ లో॒కస్యాను॑ఖ్యాత్యై . అశ్వో॑ భవతి .
 ప్ర॒జాప॑తే॒రాప్త్యై᳚ . అ॒స్య వై లో॒కస్య॑ రూ॒పం తా॒ర్ప్యం . అం॒తరి॑క్షస్య
 కృత్త్యధీవా॒సః . ది॒వో హి॑రణ్యకశి॒పు . ఆ॒ది॒త్యస్య॑ రు॒క్మః .
 ప్ర॒జాప॑తే॒రశ్వః॑ . ఇ॒మమే॒వ లో॒కం తా॒ర్ప్యేణా᳚ప్నోతి ..

75 అం॒తరి॑క్షం కృత్యధీవా॒సేన॑ . దివꣳ॑ హిరణ్యకశి॒పునా᳚ . ఆ॒ది॒త్యꣳ
 రు॒క్మేణ॑ . అశ్వే॑నై॒వ మేధ్యే॑న ప్ర॒జాప॑తేః॒ సాయు॑జ్యꣳ సలో॒కతా॑మాప్నోతి .
 ఏ॒తాసా॑మే॒వ దే॒వతా॑నా॒ꣳ॒ సాయు॑జ్యం . సా॒ర్ష్టితాꣳ॑ సమానలో॒కతా॑మాప్నోతి
 . యో᳚ఽశ్వమే॒ధేన॒ యజ॑తే . య ఉ॑ చైనమే॒వం వేద॑ .. 3. 9. 20. 3.. అవ॑రుద్ధ్యా
 ఆప్నోత్య॒ష్టౌ చ॑ .. 20..

76 ఆ॒ది॒త్యాశ్చాంగి॑రసశ్చ సువ॒ర్గే లో॒కే᳚ఽస్పర్ధంత . తేఽంగి॑రస ఆది॒త్యేభ్యః॑ .
 అ॒ముమా॑ది॒త్యమశ్వగ్గ్॑ శ్వే॒తం భూ॒తం దక్షి॑ణామనయన్ . తే᳚ఽబ్రువన్ . యం నోఽనే᳚ష్ట
 . స వఱ్యో॑ఽభూ॒దితి॑ . తస్మా॒దశ్వ॒ꣳ॒ సవ॒ర్యేత్యాహ్వ॑యంతి . తస్మా᳚ద్య॒జ్ఞే
 వరో॑ దీయతే . యత్ప్ర॒జాప॑తి॒రాల॒బ్ధోఽశ్వోఽభ॑వత్ . తస్మా॒దశ్వో॒ నామ॑ .. 3. 9. 21. 1..

77 యచ్ఛ్వయ॒దరు॒రాసీ᳚త్ . తస్మా॒దర్వా॒ నామ॑ . యథ్స॒ద్యో వాజాం᳚థ్స॒మజ॑యత్
 . తస్మా᳚ద్వా॒జీ నామ॑ . యదసు॑రాణాం లో॒కానాద॑త్త . తస్మా॑దాది॒త్యో నామ॑ .
 అ॒గ్నిర్వా అ॑శ్వమే॒ధస్య॒ యోని॑రా॒యత॑నం . సూఱ్యో॒ఽగ్నేఱ్యోని॑రా॒యత॑నం
 . యద॑శ్వమే॒ధే᳚ఽగ్నౌ చిత్య॑ ఉత్తరవే॒దిము॑ప॒వప॑తి .
 యోని॑మంతమే॒వైన॑మా॒యత॑నవంతం కరోతి .. 3. 9. 21. 2..

78 యోని॑మానా॒యత॑నవాన్భవతి . య ఏ॒వం వేద॑ . ప్రా॒ణా॒పా॒నౌ వా ఏ॒తౌ దే॒వానాం᳚ .
 యద॑ర్కాశ్వమే॒ధౌ . ప్రా॒ణా॒పా॒నావే॒వావ॑రుంధే . ఓజో॒ బలం॒ వా ఏ॒తౌ దే॒వానాం᳚
 . యద॑ర్కాశ్వమే॒ధౌ . ఓజో॒ బల॑మే॒వావ॑రుంధే . అ॒గ్నిర్వా అ॑శ్వమే॒ధస్య॒
 యోని॑రా॒యత॑నం . సూఱ్యో॒ఽగ్నేఱ్యోని॑రా॒యత॑నం . యద॑శ్వమే॒ధే᳚ఽగ్నౌ చిత్య॑
 ఉత్తరవే॒దిం చి॒నోతి॑ . తావ॑ర్కాశ్వమే॒ధౌ . అ॒ర్కా॒శ్వ॒మే॒ధావే॒వావ॑రుంధే
 . అథో॑ అర్కాశ్వమే॒ధయో॑రే॒వ ప్రతి॑తిష్ఠతి .. 3. 9. 21. 3.. నామ॑ కరోతి॒
 సూఱ్యో॒ఽగ్నేఱ్యోని॑రా॒యత॑నం చ॒త్వారి॑ చ .. 21..

79 ప్ర॒జాప॑తిం॒ వై దే॒వాః పి॒తరం᳚ . ప॒శుం భూ॒తం మేధా॒యాల॑భంత .
 తమా॒లభ్యోపా॑వసన్ . ప్రా॒తర్యష్టా᳚స్మహ॒ ఇతి॑ . ఏకం॒ వా ఏ॒తద్దే॒వానా॒మహః॑
 . యథ్సం॑వథ్స॒రః . తస్మా॒దశ్వః॑ పు॒రస్తా᳚థ్సంవథ్స॒ర ఆల॑భ్యతే .
 యత్ప్ర॒జాప॑తి॒రాల॒బ్ధోఽశ్వోఽభ॑వత్ . తస్మా॒దశ్వః॑ . యథ్స॒ద్యో మేధోఽభ॑వత్ ..

 3. 9. 22. 1..

80 తస్మా॑దశ్వమే॒ధః . వేదు॒కోఽశ్వ॑మా॒శుం భ॑వతి . య ఏ॒వం వేద॑ .
 యద్వై తత్ప్ర॒జాప॑తి॒రాల॒బ్ధోఽశ్వోఽభ॑వత్ . తస్మా॒దశ్వః॑ ప్ర॒జాప॑తేః
 పశూ॒నామను॑రూపతమః . ఆఽస్య॑ పు॒త్రః ప్రతి॑రూపో జాయతే . య ఏ॒వం వేద॑ . సర్వా॑ణి
 భూ॒తాని॑ సం॒భృత్యాల॑భతే . సమే॑నం దే॒వాస్తేజ॑సే బ్రహ్మవర్చ॒సాయ॑ భరంతి .
 యో᳚ఽశ్వమే॒ధేన॒ యజ॑తే .. 3. 9. 22. 2..

81 య ఉ॑ చైనమే॒వం వేద॑ . ఏ॒తద్వై తద్దే॒వా ఏ॒తాం దే॒వతాం᳚ . ప॒శుం భూ॒తం
 మేధా॒యాల॑భంత . య॒జ్ఞమే॒వ . య॒జ్ఞేన॑ య॒జ్ఞమ॑యజంత దే॒వాః . కా॒మ॒ప్రం
 య॒జ్ఞమ॑కుర్వత . తే॑ఽమృత॒త్వమ॑కామయంత . తే॑ఽమృత॒త్వమ॑గచ్ఛన్ .
 యో᳚ఽశ్వమే॒ధేన॒ యజ॑తే . దే॒వానా॑మే॒వాయ॑నేనైతి .. 3. 9. 22. 3..

82 ప్రా॒జా॒ప॒త్యేనై॒వ య॒జ్ఞేన॑ యజతే కామ॒ప్రేణ॑ . అపు॑నర్మారమే॒వ గ॑చ్ఛతి
 . ఏ॒తస్య॒ వై రూ॒పేణ॑ పు॒రస్తా᳚త్ప్రాజాప॒త్యమృ॑ష॒భం తూ॑ప॒రం బ॑హురూ॒పమా
 ల॑భతే . సర్వే᳚భ్యః॒ కామే᳚భ్యః . సర్వ॒స్యాప్త్యై᳚ . సర్వ॑స్య॒ జిత్యై᳚ . సర్వ॑మే॒వ
 తేనా᳚ప్నోతి . సర్వం॑ జయతి . యో᳚ఽశ్వమే॒ధేన॒ యజ॑తే . య ఉ॑ చైనమే॒వం వేద॑
 .. 3. 9. 22. 4.. మేధోఽభ॑వ॒ద్యజ॑త ఏతి॒ వేద॑ .. 22..

83 యో వా అశ్వ॑స్య॒ మేధ్య॑స్య॒ లోమ॑నీ॒ వేద॑ . అశ్వ॑స్యై॒వ మేధ్య॑స్య॒
 లోమం॑ ల్లోమంజుహోతి . అ॒హో॒రా॒త్రే వా అశ్వ॑స్య॒ మేధ్య॑స్య॒ లోమ॑నీ .
 యథ్సా॒యం ప్రా॑తర్జు॒హోతి॑ . అశ్వ॑స్యై॒వ మేధ్య॑స్య॒ లోమం॑ ల్లోమంజుహోతి .
 ఏ॒తద॑నుకృతి హ స్మ॒ వై పు॒రా . అశ్వ॑స్య॒ మేధ్య॑స్య॒ లోమం॑ ల్లోమంజుహ్వతి . యో
 వా అశ్వ॑స్య॒ మేధ్య॑స్య ప॒దే వేద॑ . అశ్వ॑స్యై॒వ మేధ్య॑స్య ప॒దే ప॑దే జుహోతి .
 ద॒ర్॒శ॒పూ॒ర్ణ॒మా॒సౌ వా అశ్వ॑స్య॒ మేధ్య॑స్య ప॒దే .. 3. 9. 23. 1..

84 యద్ద॑ర్శపూర్ణమా॒సౌ యజ॑తే . అశ్వ॑స్యై॒వ మేధ్య॑స్య ప॒దే ప॑దే జుహోతి .
 ఏ॒తద॑నుకృతి హ స్మ॒ వై పు॒రా . అశ్వ॑స్య॒ మేధ్య॑స్య ప॒దే ప॑దే జుహ్వతి . యో వా
 అశ్వ॑స్య॒ మేధ్య॑స్య వి॒వర్త॑నం॒ వేద॑ . అశ్వ॑స్యై॒వ మేధ్య॑స్య వి॒వర్త॑నే
 వివర్తనే జుహోతి . అ॒సౌ వా ఆ॑ది॒త్యోఽశ్వః॑ . స ఆ॑హవ॒నీయ॒మాగ॑చ్ఛతి .
 తద్వివ॑ర్తతే . యద॑గ్నిహో॒త్రం జు॒హోతి॑ . అశ్వ॑స్యై॒వ మేధ్య॑స్య వి॒వర్త॑నే
 వివర్తనే జుహోతి . ఏ॒తద॑నుకృతి హ స్మ॒ వై పు॒రా . అశ్వ॑స్య॒ మేధ్య॑స్య వి॒వర్త॑నే
 వివర్తనే జుహ్వతి .. 3. 9. 23. 2..

 ప॒దే అ॑గ్నిహో॒త్రం జు॒హోతి॒ త్రీణి॑ చ .. 23..

 ప్ర॒జాప॑తి॒స్తమ॑ష్టాద॒శిభిః॑ ప్ర॒జాప॑తిరకామయతో॒ భావ॒స్మై యుం॒జంతి॒
తేజ॒సాఽప॑ ప్రా॒ణా అప॒ శ్రీరూ॒ర్ధ్వాం ప్ర॒జాప॑తిః ప్రే॒ణాఽను॑ ప్రథ॒మేన॑
ప్ర॒జాప॑తిరకామయత మ॒హాన్, వై᳚శ్వదే॒వో వా అశ్వోఽశ్వ॑స్య ప్ర॒జాప॑తి॒స్తం
య॑జ్ఞక్ర॒తుభి॒రప॒ శ్రీర్బ్రా᳚హ్మ॒ణౌ సర్వే॑షు వారు॒ణో యద్యశ్వం॒ తదా॑హురే॒ష
వై వి॒భూస్తా॒ర్ప్యేణా॑ది॒త్యాః ప్ర॒జాప॑తిం॒ వై దే॒వాః పి॒తరం॒ యో వా అశ్వ॑స్య॒
మేధ్య॑స్య॒ లోమ॑నీ॒ త్రయో॑విꣳశతిః .. 23..

 ప్ర॒జాప॑తిరస్మిం ల్లో॒క ఉ॑త్తర॒తః శ్రియ॑మే॒వ ప్ర॒జాప॑తిరకామయత మ॒హాన్,
యత్ప్రా॒తః ప్ర వా ఏ॒ష ఏ॒భ్యో లో॒కేభ్యః॒ సర్వꣳ॑ హ॒ వై తత్ర॒ పయ॑స్వ॒ద్య ఉ॑
చైనమే॒వం వేద॑ చ॒త్వార్యశీ॑తిః .. 84..

 ప్ర॒జాప॑తిరశ్వమే॒ధం జు॑హ్వతి ..

ఇతి తృతీయం అష్టకం సంపూర్ణం ..

.. తైత్తిరీయ-బ్రాహ్మణం ..

.. కాఠకం ..

.. శ్రీ॒ గు॒రు॒భ్యో॒ న॒మః॒ .. హరిః ఓ(4)మ్ ..

కాఠకే ప్రథమః ప్రపాఠకః 1
సావిత్ర చయనం

1 సం॒జ్ఞానం॑ వి॒జ్ఞానం॑ ప్ర॒జ్ఞానం॑ జా॒నద॑భిజా॒నత్ . సం॒కల్ప॑మానం
   ప్ర॒కల్ప॑మానముప॒కల్ప॑మాన॒ముప॑క్లృప్తం క్లృ॒ప్తం . శ్రేయో॒ వసీ॑య
   ఆ॒యథ్సంభూ॑తం భూ॒తం . చి॒త్రః కే॒తుః ప్ర॒భానా॒భాంథ్సం॒భాన్ . జ్యోతి॑ష్మా॒గ్॒
   స్తేజ॑స్వానా॒తప॒గ్గ్॒ స్తప॑న్నభి॒తపన్॑ . రో॒చ॒నో రోచ॑మానః శోభ॒నః
   శోభ॑మానః క॒ల్యాణః॑ . దర్శా॑ దృ॒ష్టా ద॑ర్శ॒తా వి॒శ్వరూ॑పా సుదర్శ॒నా
   . ఆ॒ప్యాయ॑మానా॒ ప్యాయ॑మానా॒ ప్యాయా॑ సూ॒నృతేరా᳚ . ఆ॒పూర్య॑మాణా॒ పూర్య॑మాణా
   పూ॒రయం॑తీ పూ॒ర్ణా పౌ᳚ర్ణమా॒సీ . దా॒తా ప్ర॑దా॒తాఽఽనం॒దో మోదః॑ ప్రమో॒దః ..

   3. 10. 1. 1..

2 ఆ॒వే॒శయ॑న్నివే॒శయం᳚థ్సం॒వేశ॑నః॒ సꣳశాం᳚తః శాం॒తః
   . ఆ॒భవ॑న్ప్ర॒భవం᳚థ్సం॒భవం॒థ్సంభూ॑తో భూ॒తః . ప్రస్తు॑తం॒
   విష్టు॑త॒ꣳ॒ స2ꣳస్తు॑తం క॒ల్యాణం॑ వి॒శ్వరూ॑పం . శు॒క్రమ॒మృతం॑
   తేజ॒స్వి తేజః॒ సమి॑ద్ధం . అ॒రు॒ణం భా॑ను॒మన్మరీ॑చిమదభి॒తప॒త్తప॑స్వత్
   . స॒వి॒తా ప్ర॑సవి॒తా దీ॒ప్తో దీ॒పయం॒దీప్య॑మానః . జ్వలం॑జ్వలి॒తా
   తప॑న్వి॒తపం᳚థ్సం॒తపన్॑ . రో॒చ॒నో రోచ॑మానః శుం॒భూః శుంభ॑మానో వా॒మః
   . సు॒తా సు॑న్వ॒తీ ప్రసు॑తా సూ॒యమా॑నాఽభిషూ॒యమా॑ణా . పీతీ᳚ ప్ర॒పా సం॒పా
   తృప్తి॑స్త॒ర్పయం॑తీ .. 3. 10. 1. 2..

3 కాం॒తా కా॒మ్యా కా॒మజా॒తాఽఽయు॑ష్మతీ కామ॒దుఘా᳚ .
   అ॒భి॒శా॒స్తాఽను॑మం॒తాఽఽనం॒దో మోదః॑ ప్రమో॒దః .
   ఆ॒సా॒దయ॑న్నిషా॒దయం᳚థ్స॒ꣳ॒సాద॑నః॒ సꣳస॑న్నః స॒న్నః .
   ఆ॒భూర్వి॒భూః ప్ర॒భూః శం॒భూర్భువః॑ . ప॒విత్రం॑ పవియి॒ష్యన్పూ॒తో మేధ్యః॑
   . యశో॒ యశ॑స్వానా॒యుర॒మృతః॑ . జీ॒వో జీ॑వి॒ష్యంథ్స్వ॒ర్గో లో॒కః .
   సహ॑స్వాం॒థ్సహీ॑యా॒నోజ॑స్వాం॒థ్సహ॑మానః . జయ॑న్నభి॒జయం᳚థ్సు॒ద్రవి॑ణో
   ద్రవిణో॒దాః . ఆ॒ర్ద్రప॑విత్రో॒ హరి॑కేశో॒ మోదః॑ ప్రమో॒దః .. 3. 10. 1. 3..

4 అ॒రు॒ణో॑ఽరు॒ణర॑జాః పుం॒డరీ॑కో విశ్వ॒జిద॑భి॒జిత్ . ఆ॒ర్ద్రః
 పిన్వ॑మా॒నోఽన్న॑వా॒న్రస॑వా॒నిరా॑వాన్ . స॒ర్వౌ॒ష॒ధః సం॑భ॒రో మహ॑స్వాన్
 . ఏ॒జ॒త్కా జో॑వ॒త్కాః . క్షు॒ల్ల॒కాః శి॑పివిష్ట॒కాః . స॒రి॒స్ర॒రాః
 సు॒శేర॑వః . అ॒జి॒రాసో॑ గమి॒ష్ణవః॑ . ఇ॒దానీం᳚ త॒దానీ॑మే॒తర్హి॑
 క్షి॒ప్రమ॑జి॒రం . ఆ॒శుర్ని॑మే॒షః ఫ॒ణో ద్రవ॑న్నతి॒ద్రవన్॑ .
 త్వర॒గ్గ్॒స్త్వర॑మాణ ఆ॒శురాశీ॑యాంజ॒వః . అ॒గ్ని॒ష్టో॒మ ఉ॒క్థ్యో॑ఽతిరా॒త్రో
 ద్వి॑రా॒త్రస్త్రి॑రా॒త్రశ్చ॑తూరా॒త్రః . అ॒గ్నిరృ॒తుః సూర్య॑ ఋ॒తుశ్చం॒ద్రమా॑
 ఋ॒తుః . ప్ర॒జాప॑తిః సంవథ్స॒రో మ॒హాన్కః .. 3. 10. 1. 4.. ప్ర॒మో॒దస్త॒ర్పయం॑తీ
 ప్రమో॒దో జ॒వస్త్రీణి॑ చ .. 1..

5 భూర॒గ్నిం చ॑ పృథి॒వీం చ॒ మాం చ॑ . త్రీగ్శ్చ॑ లో॒కాంథ్సం॑వథ్స॒రం
 చ॑ . ప్ర॒జాప॑తిస్త్వా సాదయతు . తయా॑ దే॒వత॑యాఽఙ్గిర॒స్వద్ధ్రు॒వా సీ॑ద .
 భువో॑ వా॒యుం చాం॒తరి॑క్షం చ॒ మాం చ॑ . త్రీగ్శ్చ॑ లో॒కాంథ్సం॑వథ్స॒రం
 చ॑ . ప్ర॒జాప॑తిస్త్వా సాదయతు . తయా॑ దే॒వత॑యాఽఙ్గిర॒స్వద్ధ్రు॒వా సీ॑ద .
 స్వ॑రాది॒త్యం చ॒ దివం॑ చ॒ మాం చ॑ . త్రీగ్శ్చ॑ లో॒కాంథ్సం॑వథ్స॒రం చ॑ .
 ప్ర॒జాప॑తిస్త్వా సాదయతు . తయా॑ దే॒వత॑యాఽఙ్గిర॒స్వద్ధ్రు॒వా సీ॑ద . భూర్భువః॒
 స్వ॑శ్చం॒ద్రమ॑సం చ॒ దిశ॑శ్చ॒ మాం చ॑ . త్రీగ్శ్చ॑ లో॒కాంథ్సం॑వథ్స॒రం
 చ॑ . ప్ర॒జాప॑తిస్త్వా సాదయతు . తయా॑ దే॒వత॑యాఽఙ్గిర॒స్వద్ధ్రు॒వా సీ॑ద .. 3. 10. 2. 1.. సం॒వ॒థ్స॒రం చ॒ షట్చ॑ .. 2..

6 త్వమే॒వ త్వాం వే᳚త్థ॒ యో॑ఽసి॒ సోఽసి॑ . త్వమే॒వ త్వామ॑చైషీః . చి॒తశ్చాసి॒
 సంచి॑తశ్చాస్యగ్నే . ఏ॒తావా॒గ్॒శ్చాసి॒ భూయాగ్॑శ్చాస్యగ్నే . యత్తే॑ అగ్నే॒
 న్యూ॑నం॒ యదు॒ తేఽతి॑రిక్తం . ఆ॒ది॒త్యాస్తదంగి॑రసశ్చిన్వంతు . విశ్వే॑ తే
 దే॒వాశ్చితి॒మాపూ॑రయంతు . చి॒తశ్చాసి॒ సంచి॑తశ్చాస్యగ్నే . ఏ॒తావా॒గ్॒శ్చాసి॒
 భూయాగ్॑శ్చాస్యగ్నే . మా తే॑ అగ్నే చ॒యేన॒ మాఽతి॑ చ॒ యేనాయు॒రావృ॑క్షి . సర్వే॑షాం॒
 జ్యోతి॑షాం॒ జ్యోతి॒ర్యద॒దావు॒దేతి॑ . తప॑సో జా॒తమని॑భృష్ట॒మోజః॑ . తత్తే॒
 జ్యోతి॑రిష్టకే . తేన॑ మే తప . తేన॑ మే జ్వల . తేన॑ మే దీదిహి . యావ॑ద్దే॒వాః .
 యావ॒దసా॑తి॒ సూర్యః॑ . యావ॑దు॒తాపి॒ బ్రహ్మ॑ .. 3. 10. 3. 1.. ఆ వృ॑క్షి॒ నవ॑
 చ .. 3..

7 సం॒వ॒థ్స॒రో॑ఽసి పరివథ్స॒రో॑ఽసి . ఇ॒దా॒వ॒థ్స॒రో॑ఽసీదు వథ్స॒రో॑ఽసి .
 ఇ॒ద్వ॒థ్స॒రో॑ఽసి వథ్స॒రో॑ఽసి . తస్య॑ తే వసం॒తః శిరః॑ . గ్రీ॒ష్మో దక్షి॑ణః
 ప॒క్షః . వ॒ర్॒షాః పుచ్ఛం᳚ . శ॒రదుత్త॑రః ప॒క్షః . హే॒మం॒తో మధ్యం᳚ .
 పూ॒ర్వ॒ప॒క్షాశ్చిత॑యః . అ॒ప॒ర॒ప॒క్షాః పురీ॑షం .. 3. 10. 4. 1..

8 అ॒హో॒రా॒త్రాణీష్ట॑కాః . ఋ॒ష॒భో॑ఽసి స్వ॒ర్గో లో॒కః . యస్యాం᳚ ది॒శి
 మ॒హీయ॑సే . తతో॑ నో॒ మహ॒ ఆవ॑హ . వా॒యుర్భూ॒త్వా సర్వా॒ దిశ॒ ఆవా॑హి . సర్వా॒
 దిశోఽను॒ వివా॑హి . సర్వా॒ దిశోఽను॒ సంవా॑హి . చిత్యా॒ చితి॒మాపృ॑ణ . అచి॑త్యా॒
 చితి॒మాపృ॑ణ . చిద॑సి సము॒ద్రయో॑నిః .. 3. 10. 4. 2..

9 ఇందు॒ర్దక్షః॑ శ్యే॒న ఋ॒తావా᳚ . హిర॑ణ్యపక్షః శకు॒నో భు॑ర॒ణ్యుః .
 మ॒హాంథ్స॒ధస్థే᳚ ధ్రు॒వ ఆనిష॑త్తః . నమ॑స్తే అస్తు॒ మా మా॑ హిꣳసీః . ఏతి॒
 ప్రేతి॒ వీతి॒ సమిత్యుదితి॑ . దివం॑ మే యచ్ఛ . అం॒తరి॑క్షం మే యచ్ఛ . పృ॒థి॒వీం
 మే॑ యచ్ఛ . పృ॒థి॒వీం మే॑ యచ్ఛ . అం॒తరి॑క్షం మే యచ్ఛ . దివం॑ మే యచ్ఛ .
 అహ్నా॒ ప్రసా॑రయ . రాత్ర్యా॒ సమ॑చ . రాత్ర్యా॒ ప్రసా॑రయ . అహ్నా॒ సమ॑చ . కామం॒
 ప్రసా॑రయ . కామ॒ꣳ॒ సమ॑చ .. 3. 10. 4. 3.. పురీ॑షꣳ సము॒ద్రయో॑నిః
 పృథి॒వీం మే॑ యచ్ఛాం॒తరి॑క్షం మే యచ్ఛ స॒ప్త చ॑ .. 4..

10 భూర్భువః॒ స్వః॑ . ఓజో॒ బలం᳚ . బ్రహ్మ॑ క్ష॒త్త్రం . యశో॑ మ॒హత్ . స॒త్యం
 తపో॒ నామ॑ . రూ॒పమ॒మృతం᳚ . చక్షుః॒ శ్రోత్రం᳚ . మన॒ ఆయుః॑ . విశ్వం॒
 యశో॑ మ॒హః . స॒మం తపో॒ హరో॒ భాః . జా॒తవే॑దా॒ యది॑ వా పావ॒కోఽసి॑ .
 వై॒శ్వా॒న॒రో యది॑ వా వైద్యు॒తోఽసి॑ . శం ప్ర॒జాభ్యో॒ యజ॑మానాయ లో॒కం .
 ఊర్జం॒ పుష్టిం॒ దద॑ద॒భ్యావ॑వృథ్స్వ .. 3. 10. 5. 1.. భాశ్చ॒త్వారి॑ చ .. 5..

11 రాజ్ఞీ॑ వి॒రాజ్ఞీ᳚ . స॒మ్రాజ్ఞీ᳚ స్వ॒రాజ్ఞీ᳚ . అ॒ర్చిః శో॒చిః . తపో॒ హరో॒
 భాః . అ॒గ్నిరింద్రో॒ బృహ॒స్పతిః॑ . విశ్వే॑ దే॒వా భువ॑నస్య గో॒పాః . తే మా॒ సర్వే॒
 యశ॑సా॒ సꣳసృ॑జంతు .. 3. 10. 6. 1.. రాజ్ఞీంద్రో॑ మా స॒ప్త .. 6..

12 అస॑వే॒ స్వాహా॒ వస॑వే॒ స్వాహా᳚ . విభు॑వే॒ స్వాహా॒ వివ॑స్వతే॒ స్వాహా᳚ .
 అ॒భి॒భువే॒ స్వాహాఽధి॑పతయే॒ స్వాహా᳚ . ది॒వాం పత॑యే॒ స్వాహాఽꣳ॑హస్ప॒త్యాయ॒
 స్వాహా᳚ . చా॒క్షు॒ష్మ॒త్యాయ॒ స్వాహా᳚ జ్యోతిష్మ॒త్యాయ॒ స్వాహా᳚ . రాజ్ఞే॒ స్వాహా॑
 వి॒రాజ్ఞే॒ స్వాహా᳚ . సం॒రాజ్ఞే॒ స్వాహా᳚ స్వ॒రాజ్ఞే॒ స్వాహా᳚ . శూషా॑య॒ స్వాహా॒
 సూర్యా॑య॒ స్వాహా᳚ . చం॒ద్రమ॑సే॒ స్వాహా॒ జ్యోతి॑షే॒ స్వాహా᳚ . స॒ꣳ॒సర్పా॑య॒
 స్వాహా॑ క॒ల్యాణా॑య॒ స్వాహా᳚ . అర్జు॑నాయ॒ స్వాహా᳚ .. 3. 10. 7. 1.. క॒ల్యాణా॑య॒
 స్వాహైకం॑ చ .. 7..

13 వి॒ప॒శ్చితే॒ పవ॑మానాయ గాయత . మ॒హీ న ధారాఽత్యంధో॑ అర్షతి .
 అహి॑ర్హ జీ॒ర్ణామతి॑సర్పతి॒ త్వచం᳚ . అత్యో॒ న క్రీడ॑న్నసర॒ద్వృషా॒ హరిః॑
 . ఉ॒ప॒యా॒మగృ॑హీతోఽసి మృ॒త్యవే᳚ త్వా॒ జుష్టం॑ గృహ్ణామి . ఏ॒ష తే॒
 యోని॑ర్మృ॒త్యవే᳚ త్వా . అప॑ మృ॒త్యుమప॒ క్షుధం᳚ . అపే॒తః శ॒పథం॑ జహి .
 అధా॑ నో అగ్న॒ ఆవ॑హ . రా॒యస్పోషꣳ॑ సహ॒స్రిణం᳚ .. 3. 10. 8. 1..

14 యే తే॑ స॒హస్ర॑మ॒యుతం॒ పాశాః᳚ . మృత్యో॒ మర్త్యా॑య॒ హంత॑వే . తాన్,
 య॒జ్ఞస్య॑ మా॒యయా᳚ . సర్వా॒నవ॑యజామహే . భ॒క్షో᳚ఽస్యమృతభ॒క్షః . తస్య॑
 తే మృ॒త్యుపీ॑తస్యా॒మృత॑వతః . స్వ॒గాకృ॑తస్య॒ మధు॑మతః . ఉప॑హూత॒స్యోప॑హూతో
 భక్షయామి . మం॒ద్రాఽభిభూ॑తిః కే॒తుర్య॒జ్ఞానాం॒ వాక్ . అసా॒వేహి॑ .. 3. 10. 8. 2..

15 అం॒ధో జాగృ॑విః ప్రాణ . అసా॒వేహి॑ . బ॒ధి॒ర ఆ᳚క్రందయితరపాన . అసా॒వేహి॑ .
 అ॒హ॒స్తోఽస్త్వా॒ చక్షుః॑ . అసా॒వేహి॑ . అ॒పా॒దాశో॒ మనః॑ . అసా॒వేహి॑ . కవే॒
 విప్ర॑చిత్తే॒ శ్రోత్ర॑ . అసా॒వేహి॑ .

16 సు॒హ॒స్తః సు॑వా॒సాః . శూ॒షో నామా᳚స్య॒మృతో॒ మర్త్యే॑షు . తం త్వా॒ఽహం తథా॒
 వేద॑ . అసా॒వేహి॑ . అ॒గ్నిర్మే॑ వా॒చి శ్రి॒తః . వాగ్ఘృద॑యే . హృద॑యం॒ మయి॑
 . అ॒హమ॒మృతే᳚ . అ॒మృతం॒ బ్రహ్మ॑ణి . వా॒యుర్మే᳚ ప్రా॒ణే శ్రి॒తః .. 3. 10. 8. 4..

17 ప్రా॒ణో హృద॑యే . హృద॑యం॒ మయి॑ . అ॒హమ॒మృతే᳚ . అ॒మృతం॒ బ్రహ్మ॑ణి
 . సూఱ్యో॑ మే॒ చక్షు॑షి శ్రి॒తః . చక్షు॒ర్॒హృద॑యే . హృద॑యం॒ మయి॑ .
 అ॒హమ॒మృతే᳚ . అ॒మృతం॒ బ్రహ్మ॑ణి . చం॒ద్రమా॑ మే॒ మన॑సి శ్రి॒తః .. 3. 10. 8. 5..

18 మనో॒ హృద॑యే . హృద॑యం॒ మయి॑ . అ॒హమ॒మృతే᳚ . అ॒మృతం॒ బ్రహ్మ॑ణి
 . దిశో॑ మే॒ శ్రోత్రే᳚ శ్రి॒తాః . శ్రోత్ర॒ꣳ॒ హృద॑యే . హృద॑యం॒ మయి॑ .
 అ॒హమ॒మృతే᳚ . అ॒మృతం॒ బ్రహ్మ॑ణి . ఆపో॑ మే॒ రేత॑సి శ్రి॒తాః .. 3. 10. 8. 6..

19 రేతో॒ హృద॑యే . హృద॑యం॒ మయి॑ . అ॒హమ॒మృతే᳚ . అ॒మృతం॒ బ్రహ్మ॑ణి .
 పృ॒థి॒వీ మే॒ శరీ॑రే శ్రి॒తా . శరీ॑ర॒ꣳ॒ హృద॑యే . హృద॑యం॒ మయి॑
 . అ॒హమ॒మృతే᳚ . అ॒మృతం॒ బ్రహ్మ॑ణి . ఓ॒ష॒ధి॒వ॒న॒స్ప॒తయో॑ మే॒ లోమ॑సు
 శ్రి॒తాః .. 3. 10. 8. 7..

20 లోమా॑ని॒ హృద॑యే . హృద॑యం॒ మయి॑ . అ॒హమ॒మృతే᳚ . అ॒మృతం॒ బ్రహ్మ॑ణి
 . ఇంద్రో॑ మే॒ బలే᳚ శ్రి॒తః . బల॒ꣳ॒ హృద॑యే . హృద॑యం॒ మయి॑ .
 అ॒హమ॒మృతే᳚ . అ॒మృతం॒ బ్రహ్మ॑ణి . ప॒ర్జన్యో॑ మే మూ॒ర్ధ్ని శ్రి॒తః .. 3. 10. 8. 8..

21 మూ॒ర్ధా హృద॑యే . హృద॑యం॒ మయి॑ . అ॒హమ॒మృతే᳚ . అ॒మృతం॒ బ్రహ్మ॑ణి .
 ఈశా॑నో మే మ॒న్యౌ శ్రి॒తః . మ॒న్యుర్హృద॑యే . హృద॑యం॒ మయి॑ . అ॒హమ॒మృతే᳚
 . అ॒మృతం॒ బ్రహ్మ॑ణి . ఆ॒త్మా మ॑ ఆ॒త్మని॑ శ్రి॒తః .. 3. 10. 8. 9..

22 ఆ॒త్మా హృద॑యే . హృద॑యం॒ మయి॑ . అ॒హమ॒మృతే᳚ . అ॒మృతం॒ బ్రహ్మ॑ణి
 . పున॑ర్మ ఆ॒త్మా పున॒రాయు॒రాగా᳚త్ . పునః॑ ప్రా॒ణః పున॒రాకూ॑త॒మాగా᳚త్ .
 వై॒శ్వా॒న॒రో ర॒శ్మిభి॑ర్వావృధా॒నః . అం॒తస్తి॑ష్ఠత్వ॒మృత॑స్య గో॒పాః
 .. 3. 10. 8. 9.. స॒హ॒స్రిణ॑మిహి॒ శ్రోత్రాసా॒వేహి॑ ప్రా॒ణే శ్రి॒తో మన॑సి శ్రి॒తో
 రేత॑సి శ్రి॒తా లోమ॑సు శ్రి॒తా మూ॒ర్ధ్ని శ్రి॒త ఆ॒త్మని॑ శ్రి॒తో᳚ఽష్టౌ చ॑ ..

 8.. అ॒గ్నిర్వా॒యుః సూర్య॑శ్చం॒ద్రమా॒ దిశ॒ ఆపః॑ పృథి॒వ్యో॑షధివనస్ప॒తయ॒
 ఇంద్రః॑ ప॒ర్జన్య॒ ఈశా॑న ఆ॒త్మా పున॑ర్మే॒ త్రయో॑దశ ..

23 ప్ర॒జాప॑తిర్దే॒వాన॑సృజత . తే పా॒ప్మనా॒ సంది॑తా అజాయంత . తాన్వ్య॑ద్యత్ .
 యద్వ్య॒ద్యత్ . తస్మా᳚ద్వి॒ద్యుత్ . తమ॑వృశ్చత్ . యదవృ॑శ్చత్ . తస్మా॒ద్వృష్టిః॑ .
 తస్మా॒ద్యత్రై॒తే దే॒వతే॑ అభి॒ప్రాప్ను॑తః . వి చ॑ హై॒వాస్య॒ తత్ర॑ పా॒ప్మానం॒
 ద్యతః॑ .. 3. 10. 9. 1..

24 వృ॒శ్చత॑శ్చ . సైషా మీ॑మా॒ꣳ॒సాఽగ్ని॑హో॒త్ర ఏ॒వ సం॑పన్నా . అథో॑
 ఆహుః . సర్వే॑షు యజ్ఞక్ర॒తుష్వితి॑ . హోష్య॑న్న॒ప ఉప॑స్పృశేత్ . విద్యు॑దసి॒
 విద్య॑ మే పా॒ప్మాన॒మితి॑ . అథ॑ హు॒త్వోప॑స్పృశేత్ . వృష్టి॑రసి॒ వృశ్చ॑
 మే పా॒ప్మాన॒మితి॑ . య॒క్ష్యమా॑ణో వే॒ష్ట్వా వా᳚ . వి చ॑ హై॒వాస్యై॒తే దే॒వతే॑
 పా॒ప్మానం॒ ద్యతః॑ .. 3. 10. 9. 2..

25 వృ॒శ్చత॑శ్చ . అ॒త్య॒ꣳ॒హో హారు॑ణిః . బ్ర॒హ్మ॒చా॒రిణే᳚ ప్ర॒శ్నాన్ప్రోచ్య॒
 ప్రజి॑ఘాయ . పరే॑హి . ప్ల॒క్షం దైయాం᳚పాతిం పృచ్ఛ . వేత్థ॑ సావి॒త్రా 3 న్న వే॒త్థా
 3 ఇతి॑ . తమా॒గత్య॑ పప్రచ్ఛ . ఆ॒చాఱ్యో॑ మా॒ ప్రాహై॑షీత్ . వేత్థ॑ సావి॒త్రా 3 న్న
 వే॒త్థా 3 ఇతి॑ . స హో॑వాచ॒ వేదేతి॑ .. 3. 10. 9. 3..

26 స కస్మి॒న్ప్రతి॑ష్ఠిత॒ ఇతి॑ . ప॒రోర॑జ॒సీతి॑ . కస్తద్యత్ప॒రోర॑జా॒ ఇతి॑ .
 ఏ॒ష వావ స ప॒రోర॑జా॒ ఇతి॑ హోవాచ . య ఏ॒ష తప॑తి . ఏ॒షో᳚ఽర్వాగ్ర॑జా॒ ఇతి॑ .
 స కస్మిం॑త్వే॒ష ఇతి॑ . స॒త్య ఇతి॑ . కిం తథ్స॒త్యమితి॑ . తప॒ ఇతి॑ .. 3. 10. 9. 4..

27 కస్మి॒న్ను తప॒ ఇతి॑ . బల॒ ఇతి॑ . కిం తద్బల॒మితి॑ . ప్రా॒ణ ఇతి॑ . మా స్మ॑
 ప్రా॒ణమతి॑ పృచ్ఛ॒ ఇతి॑ మాఽఽచా॒ఱ్యో᳚ఽబ్రవీ॒దితి॑ హోవాచ బ్రహ్మచా॒రీ . స
 హో॑వాచ ప్ల॒క్షో దయ్యాం᳚పాతిః . యద్వై బ్ర॑హ్మచారిన్ప్రా॒ణమత్య॑ప్రక్ష్యః . మూ॒ర్ధా
 తే॒ వ్యప॑తిష్యత్ . అ॒హము॑త ఆచా॒ర్యాచ్ఛ్రేయా᳚న్భవిష్యామి . యో మా॑ సావి॒త్రే
 స॒మవా॑ది॒ష్టేతి॑ .. 3. 10. 9. 5..

28 తస్మా᳚థ్సావి॒త్రే న సంవ॑దేత . స యో హ॒ వై సా॑వి॒త్రం వి॒దుషా॑ సావి॒త్రే
 సం॒వద॑తే . సహా᳚స్మిం॒ఛ్రియం॑ దధాతి . అను॑ హ॒ వా అ॑స్మా అ॒సౌ తపం॒ఛ్రియం॑
 మన్యతే . అన్వ॑స్మై॒ శ్రీస్తపో॑ మన్యతే . అన్వ॑స్మై॒ తపో॒ బలం॑ మన్యతే . అన్వ॑స్మై॒
 బలం॑ ప్రా॒ణం మ॑న్యతే . స యదాహ॑ . సం॒జ్ఞానం॑ వి॒జ్ఞానం॒ దర్శా॑ దృ॒ష్టేతి॑
 . ఏ॒ష ఏ॒వ తత్ .. 3. 10. 9. 6..

29 అథ॒ యదాహ॑ . ప్రస్తు॑తం॒ విష్టు॑తꣳ సు॒తా సు॑న్వ॒తీతి॑ . ఏ॒ష ఏ॒వ తత్ .
 ఏ॒ష హ్యే॑వ తాన్యహా॑ని . ఏ॒ష రాత్ర॑యః . అథ॒ యదాహ॑ . చి॒త్రః కే॒తుర్దా॒తా
 ప్ర॑దా॒తా స॑వి॒తా ప్ర॑సవి॒తాఽభి॑శా॒స్తాఽను॑మం॒తేతి॑ . ఏ॒ష ఏ॒వ తత్ .
 ఏ॒ష హ్యే॑వ తేఽహ్నో॑ ముహూ॒ర్తాః . ఏ॒ష రాత్రేః᳚ .. 3. 10. 9. 7..

30 అథ॒ యదాహ॑ . ప॒విత్రం॑ పవయి॒ష్యంథ్సహ॑స్వా॒న్ థ్సహీ॑యానరు॒ణో॑ఽరు॒ణర॑జా॒
 ఇతి॑ . ఏ॒ష ఏ॒వ తత్ . ఏ॒ష హ్యే॑వ తే᳚ఽర్ధమా॒సాః . ఏ॒ష మాసాః᳚ . అథ॒ యదాహ॑
 . అ॒గ్ని॒ష్టో॒మ ఉ॒క్థ్యో᳚ఽగ్నిరృ॒తుః ప్ర॒జాప॑తిః సంవథ్స॒ర ఇతి॑ . ఏ॒ష ఏ॒వ
 తత్ . ఏ॒ష హ్యే॑వ తే య॑జ్ఞక్ర॒తవః॑ . ఏ॒ష ఋ॒తవః॑ .

31 ఏ॒ష సం॑వథ్స॒రః . అథ॒ యదాహ॑ . ఇ॒దానీం᳚ త॒దానీ॒మితి॑ . ఏ॒ష ఏ॒వ తత్ .
 ఏ॒ష హ్యే॑వ తే ము॑హూ॒ర్తానాం᳚ ముహూ॒ర్తాః . జ॒న॒కో హ॒ వైదే॑హః . అ॒హో॒రా॒త్రైః
 స॒మాజ॑గామ . తꣳ హో॑చుః . యో వా అ॒స్మాన్, వేద॑ . వి॒జహ॑త్పా॒ప్మాన॑మేతి .. 3. 10. 9. 9..

32 సర్వ॒మాయు॑రేతి . అ॒భి స్వ॒ర్గం లో॒కం జ॑యతి . నాస్యా॒ముష్మిం॑ ల్లో॒కేఽన్నం॑
 క్షీయత॒ ఇతి॑ . వి॒జహ॑ద్ధ॒ వై పా॒ప్మాన॑మేతి . సర్వ॒మాయు॑రేతి . అ॒భి స్వ॒ర్గం
 లో॒కం జ॑యతి . నాస్యా॒ముష్మిం॑ ల్లో॒కేఽన్నం॑ క్షీయతే . య ఏ॒వం వేద॑ . అహీ॑నా॒
 హాశ్వ॑థ్యః . సా॒వి॒త్రం వి॒దాంచ॑కార .. 3. 10. 9. 10..

33 స హ॑ హ॒ꣳ॒సో హి॑ర॒ణ్మయో॑ భూ॒త్వా . స్వ॒ర్గం లో॒కమి॑యాయ . ఆ॒ది॒త్యస్య॒
 సాయు॑జ్యం . హ॒ꣳ॒సో హ॒ వై హి॑ర॒ణ్మయో॑ భూ॒త్వా . స్వ॒ర్గం లో॒కమే॑తి .
 ఆ॒ది॒త్యస్య॒ సాయు॑జ్యం . య ఏ॒వం వేద॑ . దే॒వ॒భా॒గో హ॑ శ్రౌత॒ర్॒షః .
 సా॒వి॒త్రం వి॒దాంచ॑కార . తꣳ హ॒ వాగదృ॑శ్యమా॒నాఽభ్యు॑వాచ .. 3. 10. 9. 11..

34 సర్వం॑ బత గౌత॒మో వే॑ద . యః సా॑వి॒త్రం వేదేతి॑ . స హో॑వాచ . కైషా వాగ॒సీతి॑
 . అ॒యమ॒హꣳ సా॑వి॒త్రః . దే॒వానా॑ముత్త॒మో లో॒కః . గుహ్యం॒ మహో॒ బిభ్ర॒దితి॑
 . ఏ॒తావ॑తి హ గౌత॒మః . య॒జ్ఞో॒ప॒వీ॒తం కృ॒త్వాఽధో నిప॑పాత . నమో॒ నమ॒
 ఇతి॑ .. 3. 10. 9. 12..

35 స హో॑వాచ . మా భై॑షీర్గౌతమ . జి॒తో వై తే॑ లో॒క ఇతి॑ . తస్మా॒ద్యే కే చ॑
 సావి॒త్రం వి॒దుః . సర్వే॒ తే జి॒తలో॑కాః . స యో హ॒ వై సా॑వి॒త్రస్యా॒ష్టాక్ష॑రం
 ప॒ద2ꣳ శ్రి॒యాఽభిషి॑క్తం॒ వేద॑ . శ్రి॒యా హై॒వాభిషి॑చ్యతే . ఘృణి॒రితి॒
 ద్వే అ॒క్షరే᳚ . సూర్య॒ ఇతి॒ త్రీణి॑ . ఆ॒ది॒త్య ఇతి॒ త్రీణి॑ .. 3. 10. 9. 13..

36 ఏ॒తద్వై సా॑వి॒త్రస్యా॒ష్టాక్ష॑రం ప॒ద2ꣳ శ్రి॒యాఽభిషి॑క్తం . య ఏ॒వం
 వేద॑ . శ్రి॒యా హై॒వాభిషి॑చ్యతే . తదే॒తదృ॒చాఽభ్యు॑క్తం . ఋ॒చో అ॒క్షరే॑
 పర॒మే వ్యో॑మన్ . యస్మిం॑దే॒వా అధి॒ విశ్వే॑ నిషే॒దుః . యస్తం న వేద॒ కిమృ॒చా
 క॑రిష్యతి . య ఇత్తద్వి॒దుస్త ఇ॒మే సమా॑సత॒ ఇతి॑ . న హ॒ వా ఏ॒తస్య॒ర్చా న
 యజు॑షా॒ న సామ్నాఽర్థో᳚ఽస్తి . యః సా॑వి॒త్రం వేద॑ .. 3. 10. 9. 14..

37 తదే॒తత్ప॑రి॒ యద్దే॑వచ॒క్రం . ఆ॒ర్ద్రం పిన్వ॑మాన2ꣳ స్వ॒ర్గే లో॒క ఏ॑తి .
 వి॒జహ॒ద్విశ్వా॑ భూ॒తాని॑ సం॒పశ్య॑త్ . ఆ॒ర్ద్రో హ॒ వై పిన్వ॑మానః స్వ॒ర్గే లో॒క
 ఏ॑తి . వి॒జహ॒న్విశ్వా॑ భూ॒తాని॑ సం॒పశ్యన్॑ . య ఏ॒వం వేద॑ . శూ॒షో హ॒
 వై వా᳚ర్ష్ణే॒యః . ఆ॒ది॒త్యేన॑ స॒మాజ॑గామ . తꣳ హో॑వాచ . ఏహి॑ సావి॒త్రం
 వి॑ద్ధి . అ॒యం వై స్వ॒ర్గ్యో᳚ఽగ్నిః పా॑రయి॒ష్ణుర॒మృతా॒థ్సంభూ॑త॒ ఇతి॑ .
 ఏ॒ష వావ స సా॑వి॒త్రః . య ఏ॒ష తప॑తి . ఏహి॒ మాం వి॑ద్ధి . ఇతి॑ హై॒వైనం॒
 తదు॑వాచ .. 3. 10. 9. 15.. ద్యతో॒ ద్యతో॒ వేదేతి॒ తప॒ ఇతి॑ స॒మవా॑ది॒ష్టేతి॒
 తద్రాత్రేర్॑ ఋ॒తవ॑ ఏతి చకారోవాచ॒ నమ॒ ఇత్యా॑ది॒త్య ఇతి॒ త్రీణి॑ సావి॒త్రం
 వేద॑ విద్ధి॒ పంచ॑ చ .. 9.. ప్ర॒జాప॑తిర్దే॒వాంథ్సం॒జ్ఞానం॒ ప్రస్తు॑తం॒
 తాన్యహా᳚న్యే॒ష రాత్ర॑యశ్చి॒త్రః కే॒తుస్తేఽహ్నో॑ ముహూ॒ర్తా రాత్రేః᳚ ప॒విత్రం॒
 తే᳚ఽర్ధమా॒సా అ॑గ్నిష్టో॒మా య॑జ్ఞక్ర॒తవ॑ ఇ॒దానీం᳚ ముహూ॒ర్తానాం᳚ జన॒కోఽహీ॑నా
 దేవభా॒గః కైషా వాఙ్మాశూ॒షో హ॒ వై షోడ॑శ ..

38 ఇ॒యం వావ స॒రఘా᳚ . తస్యా॑ అ॒గ్నిరే॒వ సా॑ర॒ఘం మధు॑ . యా ఏ॒తాః
 పూ᳚ర్వపక్షాపరప॒క్షయో॒ రాత్ర॑యః . తా మ॑ధు॒కృతః॑ . యాన్యహా॑ని . తే
 మ॑ధువృ॒షాః . స యో హ॒ వా ఏ॒తా మ॑ధు॒కృత॑శ్చ మధువృ॒షాగ్శ్చ॒ వేద॑ .
 కు॒ర్వంతి॑ హాస్యై॒తా అ॒గ్నౌ మధు॑ . నాస్యే᳚ష్టాపూ॒ర్తం ధ॑యంతి . అథ॒ యో న వేద॑
 .. 3. 10. 10. 1..

39 న హా᳚స్యై॒తా అ॒గ్నౌ మధు॑ కుర్వంతి . ధయం॑త్యస్యేష్టాపూ॒ర్తం . యో హ॒
 వా అ॑హోరా॒త్రాణాం᳚ నామ॒ధేయా॑ని॒ వేద॑ . నాహో॑రా॒త్రేష్వార్తి॒మార్చ్ఛ॑తి
 . సం॒జ్ఞానం॑ వి॒జ్ఞానం॒ దర్శా॑ దృ॒ష్టేతి॑ . ఏ॒తావ॑నువా॒కౌ
 పూ᳚ర్వప॒క్షస్యా॑హోరా॒త్రాణాం᳚ నామ॒ధేయా॑ని . ప్రస్తు॑తం॒ విష్టు॑తꣳ సు॒తా
 సు॑న్వ॒తీతి॑ . ఏ॒తావ॑నువా॒కావ॑పరప॒క్షస్యా॑హోరా॒త్రాణాం᳚ నామ॒ధేయా॑ని .
 నాహో॑రా॒త్రేష్వార్తి॒మార్చ్ఛ॑తి . య ఏ॒వం వేద॑ .. 3. 10. 10. 2..

40 యో హ॒ వై ము॑హూ॒ర్తానాం᳚ నామ॒ధేయా॑ని॒ వేద॑ . న ము॑హూ॒ర్తేష్వార్తి॒మార్చ్ఛ॑తి .
 చి॒త్రః కే॒తుర్దా॒తా ప్ర॑దా॒తా స॑వి॒తా ప్ర॑సవి॒తాఽభి॑శా॒స్తాఽను॑మం॒తేతి॑
 . ఏ॒తే॑ఽనువా॒కా ము॑హూ॒ర్తానాం᳚ నామ॒ధేయా॑ని . న ము॑హూ॒ర్తేష్వార్తి॒మార్చ్ఛ॑తి .
 య ఏ॒వం వేద॑ . యో హ॒ వా అ॑ర్ధమా॒సానాం᳚ చ॒ మాసా॑నాం చ నామ॒ధేయా॑ని॒
 వేద॑ . నార్ధ॑మా॒సేషు॒ న మాసే॒ష్వార్తి॒మార్చ్ఛ॑తి . ప॒విత్రం॑
 పవియి॒ష్యంథ్సహ॑స్వాం॒థ్సహీ॑యానరు॒ణో॑ఽరు॒ణర॑జా॒ ఇతి॑ . ఏ॒తే॑ఽనువా॒కా
 అ॑ర్ధమా॒సానాం᳚ చ॒ మాసా॑నాం చ నామ॒ధేయా॑ని .. 3. 10. 10. 3..

41 నార్ధ॑మా॒సేషు॒ న మాసే॒ష్వార్తి॒మార్చ్ఛ॑తి . య ఏ॒వం వేద॑ . యో హ॒ వై
 య॑జ్ఞక్రతూ॒నాం చ॑ర్తూ॒నాం చ॑ సంవథ్స॒రస్య॑ చ నామ॒ధేయా॑ని॒ వేద॑ . న
 య॑జ్ఞక్ర॒తుషు॒ నర్తుషు॒ న సం॑వథ్స॒ర ఆర్తి॒మార్చ్ఛ॑తి . అ॒గ్ని॒ష్టో॒మ
 ఉ॒క్థ్యో᳚ఽగ్నిర్ ఋ॒తుః ప్ర॒జాప॑తిః సంవథ్స॒ర ఇతి॑ . ఏ॒తే॑ఽనువా॒కా
 య॑జ్ఞక్రతూ॒నాం చ॑ర్తూ॒నాం చ॑ సంవథ్స॒రస్య॑ చ నామ॒ధేయా॑ని . న
 య॑జ్ఞక్ర॒తుషు॒ నర్తుషు॒ న సం॑వథ్స॒ర ఆర్తి॒మార్చ్ఛ॑తి . య ఏ॒వం వేద॑ . యో హ॒
 వై ము॑హూ॒ర్తానాం᳚ ముహూ॒ర్తాన్, వేద॑ . న ము॑హూ॒ర్తానాం᳚ ముహూ॒ర్తేష్వార్తి॒మార్చ్ఛ॑తి .

42 ఇ॒దానీం᳚ త॒దానీ॒మితి॑ . ఏ॒తే వై ము॑హూ॒ర్తానాం᳚ ముహూ॒ర్తాః . న ము॑హూ॒ర్తానాం᳚
 ముహూ॒ర్తేష్వార్తి॒మార్చ్ఛ॑తి . య ఏ॒వం వేద॑ . అథో॒ యథా᳚ క్షేత్ర॒జ్ఞో భూ॒త్వాఽను॑
 ప్ర॒విశ్యాన్న॒మత్తి॑ . ఏ॒వమే॒వైతాన్ క్షే᳚త్ర॒జ్ఞో భూ॒త్వాఽను॑ ప్ర॒విశ్యాన్న॑మత్తి .
 స ఏ॒తేషా॑మే॒వ స॑లో॒కతా॒ꣳ॒ సాయు॑జ్యమశ్నుతే . అప॑ పునర్మృ॒త్యుం జ॑యతి
 . య ఏ॒వం వేద॑ .. 3. 10. 10. 4.. న వేదై॒వం వేదా॑నువా॒కా అ॑ర్ధమా॒సానాం᳚
 చ॒ మాసా॑నాం చ నామ॒ధేయా॑ని ముహూ॒ర్తేష్వార్తి॒మార్చ్ఛ॑తి॒ నవ॑ చ .. 10..

 ఇ॒యమ॑హోరా॒త్రాణాꣳ॑ సం॒జ్ఞానం॑ పూర్వప॒క్షస్య॒ ప్రస్తు॑తమపరప॒క్షస్య॑
 ముహూ॒ర్తానాం᳚ చి॒త్రః కే॒తుర॑ర్ధమా॒సానాం᳚ ప॒విత్రం॑ యజ్ఞక్రతూ॒నామ॑గ్నిష్టో॒మో
 య॑జ్ఞక్రతూ॒నామి॒దానీం᳚ ముహూ॒ర్తానాం᳚ ముహూ॒ర్తాన్, వేదే॒దానీ॒మథో॒ ద్వాద॑శ ..

43 కశ్చి॑ద్ధ॒ వా అ॒స్మాల్లో॒కాత్ప్రేత్య॑ . ఆ॒త్మానం॑ వేద . అ॒యమ॒హమ॒స్మీతి॑ .
 కశ్చి॒థ్స్వం లో॒కం న ప్రతి॒ ప్రజా॑నాతి . అ॒గ్నిము॑గ్ధో హై॒వ ధూ॒మతాం᳚తః .
 స్వం లో॒కం న ప్రతి॒ ప్రజా॑నాతి . అథ॒ యో హై॒వైతమ॒గ్నిꣳ సా॑వి॒త్రం వేద॑ .
 స ఏ॒వాస్మాల్లో॒కాత్ప్రేత్య॑ . ఆ॒త్మానం॑ వేద . అ॒యమ॒హమ॒స్మీతి॑ .. 3. 10. 11. 1..

44 స స్వం లో॒కం ప్రతి॒ప్రజా॑నాతి . ఏ॒ష ఉ॑ వే॒వైనం॒ తథ్సా॑వి॒త్రః .
 స్వ॒ర్గం లో॒కమ॒భివ॑హతి . అ॒హో॒రా॒త్రైర్వా ఇ॒దꣳ స॒యుగ్భిః॑ క్రియతే .
 ఇ॒తి॒రా॒త్రాయా॑దీక్షిషత . ఇ॒తి॒రా॒త్రాయ॑ వ్ర॒తముపా॑గు॒రితి॑ . తాని॒హానే॑వం
 వి॒దుషః॑ . అ॒ముష్మిం॑ ల్లో॒కే శే॑వ॒ధిం ధ॑యంతి . ధీ॒తꣳ హై॒వ స
 శే॑వ॒ధిమను॒ పరై॑తి . అథ॒ యో హై॒వైతమ॒గ్నిꣳ సా॑వి॒త్రం వేద॑ .. 3. 10. 11. 1..

45 తస్య॑ హై॒వాహో॑రా॒త్రాణి॑ . అ॒ముష్మిం॑ ల్లో॒కే శే॑వ॒ధిం న ధ॑యంతి
 . అధీ॑తꣳ హై॒వ స శే॑వ॒ధిమను॒ పరై॑తి . భ॒రద్వా॑జో హ
 త్రి॒భిరాయు॑ర్భిర్బ్రహ్మ॒చర్య॑మువాస . తꣳ హ॒ జీర్ణి॒గ్గ్॒ స్థవి॑ర॒ꣳ॒
 శయా॑నం . ఇంద్ర॑ ఉప॒ వ్రజ్యో॑వాచ . భర॑ద్వాజ . యత్తే॑ చతు॒ర్థమాయు॑ర్ద॒ద్యాం .
 కిమే॑నేన కుర్యా॒ ఇతి॑ . బ్ర॒హ్మ॒చర్య॑మే॒వైనే॑న చరేయ॒మితి॑ హోవాచ .. 3. 10. 11. 3..

46 తꣳ హ॒ త్రీన్గి॒రిరూ॑పా॒నవి॑జ్ఞాతానివ దర్శ॒యాంచ॑కార . తేషా॒ꣳ॒
 హైకై॑కస్మాన్ము॒ష్టినాఽఽద॑దే . స హో॑వాచ . భర॑ద్వా॒జేత్యా॒మంత్ర్య॑ . వేదా॒
 వా ఏ॒తే . అ॒నం॒తా వై వేదాః᳚ . ఏ॒తద్వా ఏ॒తైస్త్రి॒భిరాయు॑ర్భి॒రన్వ॑వోచథాః .
 అథ॑ త॒ ఇత॑ర॒దన॑నూక్తమే॒వ . ఏహీ॒మం వి॑ద్ధి . అ॒యం వై స॑ర్వవి॒ద్యేతి॑ ..

 3. 10. 11. 4..

47 తస్మై॑ హై॒తమ॒గ్నిꣳ సా॑వి॒త్రము॑వాచ . తꣳ స వి॑ది॒త్వా . అ॒మృతో॑
 భూ॒త్వా . స్వ॒ర్గం లో॒కమి॑యాయ . ఆ॒ది॒త్యస్య॒ సాయు॑జ్యం . అ॒మృతో॑ హై॒వ భూ॒త్వా
 . స్వ॒ర్గం లో॒కమే॑తి . ఆ॒ది॒త్యస్య॒ సాయు॑జ్యం . య ఏ॒వం వేద॑ . ఏ॒షో ఏ॒వ త్రయీ॑
 వి॒ద్యా .. 3. 10. 11. 5..

48 యావం॑తꣳ హ॒ వై త్ర॒య్యా వి॒ద్యయా॑ లో॒కం జ॑యతి . తావం॑తం లో॒కం జ॑యతి
 . య ఏ॒వం వేద॑ . అ॒గ్నేర్వా ఏ॒తాని॑ నామ॒ధేయా॑ని . అ॒గ్నేరే॒వ సాయు॑జ్యꣳ
 సలో॒కతా॑మాప్నోతి . య ఏ॒వం వేద॑ . వా॒యోర్వా ఏ॒తాని॑ నామ॒ధేయా॑ని . వా॒యోరే॒వ
 సాయు॑జ్యꣳ సలో॒కతా॑మాప్నోతి . య ఏ॒వం వేద॑ . ఇంద్ర॑స్య॒ వా ఏ॒తాని॑ నామ॒ధేయా॑ని
 .. 3. 10. 11. 6..

49 ఇంద్ర॑స్యై॒వ సాయు॑జ్యꣳ సలో॒కతా॑మాప్నోతి . య ఏ॒వం వేద॑ . బృహ॒స్పతే॒ర్వా
 ఏ॒తాని॑ నామ॒ధేయా॑ని . బృహ॒స్పతే॑రే॒వ సాయు॑జ్యꣳ సలో॒కతా॑మాప్నోతి .
 య ఏ॒వం వేద॑ . ప్ర॒జాప॑తే॒ర్వా ఏ॒తాని॑ నామ॒ధేయా॑ని . ప్ర॒జాప॑తేరే॒వ
 సాయు॑జ్యꣳ సలో॒కతా॑మాప్నోతి . య ఏ॒వం వేద॑ . బ్రహ్మ॑ణో॒ వా ఏ॒తాని॑
 నామ॒ధేయా॑ని . బ్రహ్మ॑ణ ఏ॒వ సాయు॑జ్యꣳ సలో॒కతా॑మాప్నోతి . య ఏ॒వం వేద॑ .
 స వా ఏ॒షో᳚ఽగ్నిర॑పక్షపు॒చ్ఛో వా॒యురే॒వ . తస్యా॒గ్నిర్ముఖం᳚ . అ॒సావా॑ది॒త్యః
 శిరః॑ . స యదే॒తే దే॒వతే॒ అంత॑రేణ . తథ్సర్వꣳ॑ సీవ్యతి . తస్మా᳚థ్సావి॒త్రః ..

 3. 10. 11. 7..

 అ॒యమ॒హమ॒స్మీతి॒ వేద॑ హోవాచ సర్వవి॒ద్యేతి॑ వి॒ద్యేంద్ర॑స్య॒ వా ఏ॒తాని॑
నామ॒ధేయా॑ని॒ బ్రహ్మ॑ణ ఏ॒వ సాయు॑జ్యꣳ సలో॒కతా॑మాప్నోతి స॒ప్త చ॑ .. 11..

 అ॒గ్నేర్వా॒యోరింద్ర॑స్య॒ బృహ॒స్పతేః᳚ ప్ర॒జాప॑తే॒ర్బ్రహ్మ॑ణః॒ స వై స॒ప్త ..

 సం॒జ్ఞానం॒ భూస్త్వమే॒వ సం॑వథ్స॒రో॑సి॒ భూ రాజ్ఞ్యస॑వే విప॒శ్చితే᳚
ప్ర॒జాప॑తిర్దే॒వాని॒యం వావ స॒రఘా॒ కశ్చి॒ద్ధైకా॑దశ .. 11..

 సం॒జ్ఞాన॒ꣳ॒ రాజ్ఞీ॑ మూ॒ర్ధా హృద॑య ఏ॒ష సం॑వథ్స॒రో నార్ధ॑మా॒సేషు॒
నవ॑ చత్వారిꣳశత్ .. 49..

 సం॒జ్ఞానꣳ॑ సావి॒త్రః ..

కాఠకే ద్వితీయః ప్రపాఠకః 2
నాచికేత చయనం

1 లో॒కో॑ఽసి స్వ॒ర్గో॑ఽసి . అ॒నం॒తో᳚ఽస్యపా॒రో॑ఽసి . అక్షి॑తోఽస్యక్ష॒య్యో॑ఽసి
   . తప॑సః ప్రతి॒ష్ఠా . త్వయీ॒దమం॒తః . విశ్వం॑ య॒క్షం విశ్వం॑
   భూ॒తం విశ్వꣳ॑ సుభూ॒తం . విశ్వ॑స్య భ॒ర్తా విశ్వ॑స్య జనయి॒తా .
   తం త్వోప॑దధే కామ॒దుఘ॒మక్షి॑తం . ప్ర॒జాప॑తిస్త్వా సాదయతు . తయా॑
   దే॒వతయా॑ఽఙ్గిర॒స్వద్ధ్రు॒వా సీ॑ద .. 3. 11. 1. 1..

2 తపో॑ఽసి లో॒కే శ్రి॒తం . తేజ॑సః ప్రతి॒ష్ఠా . త్వయీ॒దమం॒తః . విశ్వం॑
   య॒క్షం విశ్వం॑ భూ॒తం విశ్వꣳ॑ సుభూ॒తం . విశ్వ॑స్య భ॒ర్తృ విశ్వ॑స్య
   జనయి॒తృ . తత్త్వోప॑దధే కామ॒దుఘ॒మక్షి॑తం . ప్ర॒జాప॑తిస్త్వా సాదయతు . తయా॑
   దే॒వత॑యాఽఙ్గిర॒స్వద్ధ్రు॒వా సీ॑ద .. 3. 11. 1. 2..

3 తేజో॑ఽసి॒ తప॑సి శ్రి॒తం . స॒ము॒ద్రస్య॑ ప్రతి॒ష్ఠా . త్వయీ॒దమం॒తః . విశ్వం॑
   య॒క్షం విశ్వం॑ భూ॒తం విశ్వꣳ॑ సుభూ॒తం . విశ్వ॑స్య భ॒ర్తృ విశ్వ॑స్య
   జనయి॒తృ . తత్త్వోప॑దధే కామ॒దుఘ॒మక్షి॑తం . ప్ర॒జాప॑తిస్త్వా సాదయతు . తయా॑
   దే॒వత॑యాఽఙ్గిర॒స్వద్ధ్రు॒వా సీ॑ద .. 3. 11. 1. 3..

4 స॒ము॒ద్రో॑ఽసి॒ తేజ॑సి శ్రి॒తః . అ॒పాం ప్ర॑తి॒ష్ఠా . త్వయీ॒దమం॒తః . విశ్వం॑
   య॒క్షం విశ్వం॑ భూ॒తం విశ్వꣳ॑ సుభూ॒తం . విశ్వ॑స్య భ॒ర్తా విశ్వ॑స్య
   జనయి॒తా . తం త్వోప॑దధే కామ॒దుఘ॒మక్షి॑తం . ప్ర॒జాప॑తిస్త్వా సాదయతు . తయా॑
   దే॒వత॑యాఽఙ్గిర॒స్వద్ధ్రు॒వా సీ॑ద .. 3. 11. 1. 4..

5 ఆపః॑ స్థ సము॒ద్రే శ్రి॒తాః . పృ॒థి॒వ్యాః ప్ర॑తి॒ష్ఠా యు॒ష్మాసు॑ . ఇ॒దమం॒తః
   . విశ్వం॑ య॒క్షం విశ్వం॑ భూ॒తం విశ్వꣳ॑ సుభూ॒తం . విశ్వ॑స్య భ॒ర్త్ఱ్యో॑
   విశ్వ॑స్య జనయి॒త్ర్యః॑ . తా వ॒ ఉప॑దధే కామ॒దుఘా॒ అక్షి॑తాః . ప్ర॒జాప॑తిస్త్వా
   సాదయతు . తయా॑ దే॒వత॑యాఽఙ్గిర॒స్వద్ధ్రు॒వా సీ॑ద .. 3. 11. 1. 5..

6 పృ॒థి॒వ్య॑స్య॒ప్సు శ్రి॒తా . అ॒గ్నేః ప్ర॑తి॒ష్ఠా . త్వయీ॒దమం॒తః . విశ్వం॑
   య॒క్షం విశ్వం॑ భూ॒తం విశ్వꣳ॑ సుభూ॒తం . విశ్వ॑స్య భ॒ర్త్రీ విశ్వ॑స్య
   జనయి॒త్రీ . తాం త్వోప॑దధే కామ॒దుఘా॒మక్షి॑తాం . ప్ర॒జాప॑తిస్త్వా సాదయతు . తయా॑
   దే॒వత॑యాఽఙ్గిర॒స్వద్ధ్రు॒వా సీ॑ద .. 3. 11. 1. 6..

7 అ॒గ్నిర॑సి పృథి॒వ్యాగ్ శ్రి॒తః . అం॒తరి॑క్షస్య ప్రతి॒ష్ఠా . త్వయీ॒దమం॒తః
   . విశ్వం॑ య॒క్షం విశ్వం॑ భూ॒తం విశ్వꣳ॑ సుభూ॒తం . విశ్వ॑స్య భ॒ర్తా
   విశ్వ॑స్య జనయి॒తా . తం త్వోప॑దధే కామ॒దుఘ॒మక్షి॑తం . ప్ర॒జాప॑తిస్త్వా
   సాదయతు . తయా॑ దే॒వత॑యాఽఙ్గిర॒స్వద్ధ్రు॒వా సీ॑ద .. 3. 11. 1. 7..

8 అం॒తరి॑క్షమస్య॒గ్నౌ శ్రి॒తం . వా॒యోః ప్ర॑తి॒ష్ఠా . త్వయీ॒దమం॒తః . విశ్వం॑
   య॒క్షం విశ్వం॑ భూ॒తం విశ్వꣳ॑ సుభూ॒తం . విశ్వ॑స్య భ॒ర్తృ విశ్వ॑స్య
   జనయి॒తృ . తత్త్వోప॑దధే కామ॒దుఘ॒మక్షి॑తం . ప్ర॒జాప॑తిస్త్వా సాదయతు . తయా॑
   దే॒వత॑యాఽఙ్గిర॒స్వద్ధ్రు॒వా సీ॑ద .. 3. 11. 1. 8..

9 వా॒యుర॑స్యం॒తరి॑క్షే శ్రి॒తః . ది॒వః ప్ర॑తి॒ష్ఠా . త్వయీ॒దమం॒తః . విశ్వం॑
   య॒క్షం విశ్వం॑ భూ॒తం విశ్వꣳ॑ సుభూ॒తం . విశ్వ॑స్య భ॒ర్తా విశ్వ॑స్య
   జనయి॒తా . తం త్వోప॑దధే కామ॒దుఘ॒మక్షి॑తం . ప్ర॒జాప॑తిస్త్వా సాదయతు . తయా॑
   దే॒వత॑యాఽఙ్గిర॒స్వద్ధ్రు॒వా సీ॑ద .. 3. 11. 1. 9..

10 ద్యౌర॑సి వా॒యౌ శ్రి॒తా . ఆ॒ది॒త్యస్య॑ ప్రతి॒ష్ఠా . త్వయీ॒దమం॒తః . విశ్వం॑
   య॒క్షం విశ్వం॑ భూ॒తం విశ్వꣳ॑ సుభూ॒తం . విశ్వ॑స్య భ॒ర్త్రీ విశ్వ॑స్య
   జనయి॒త్రీ . తాం త్వోప॑దధే కామ॒దుఘా॒మక్షి॑తాం . ప్ర॒జాప॑తిస్త్వా సాదయతు . తయా॑
   దే॒వత॑యాఽఙ్గిర॒స్వద్ధ్రు॒వా సీ॑ద .. 3. 11. 1. 10..

11 ఆ॒ది॒త్యో॑ఽసి ది॒వి శ్రి॒తః . చం॒ద్రమ॑సః ప్రతి॒ష్ఠా . త్వయీ॒దమం॒తః .
   విశ్వం॑ య॒క్షం విశ్వం॑ భూ॒తం విశ్వꣳ॑ సుభూ॒తం . విశ్వ॑స్య భ॒ర్తా
   విశ్వ॑స్య జనయి॒తా . తం త్వోప॑దధే కామ॒దుఘ॒మక్షి॑తం . ప్ర॒జాప॑తిస్త్వా
   సాదయతు . తయా॑ దే॒వత॑యాఽఙ్గిర॒స్వద్ధ్రు॒వా సీ॑ద .. 3. 11. 1. 11..

12 చం॒ద్రమా॑ అస్యాది॒త్యే శ్రి॒తః . నక్ష॑త్రాణాం ప్రతి॒ష్ఠా . త్వయీ॒దమం॒తః .
   విశ్వం॑ య॒క్షం విశ్వం॑ భూ॒తం విశ్వꣳ॑ సుభూ॒తం . విశ్వ॑స్య భ॒ర్తా
   విశ్వ॑స్య జనయి॒తా . తం త్వోప॑దధే కామ॒దుఘ॒మక్షి॑తం . ప్ర॒జాప॑తిస్త్వా
   సాదయతు . తయా॑ దే॒వత॑యాఽఙ్గిర॒స్వద్ధ్రు॒వా సీ॑ద .. 3. 11. 1. 12..

13 నక్ష॑త్రాణి స్థ చం॒ద్రమ॑సి శ్రి॒తాని॑ . సం॒వ॒థ్స॒రస్య॑ ప్రతి॒ష్ఠా
   యు॒ష్మాసు॑ . ఇ॒దమం॒తః . విశ్వం॑ య॒క్షం విశ్వం॑ భూ॒తం విశ్వꣳ॑
   సుభూ॒తం . విశ్వ॑స్య భ॒ర్తౄణి॒ విశ్వ॑స్య జనయి॒తౄణి॑ . తాని॑
   వ॒ ఉప॑దధే కామ॒దుఘా॒న్యక్షి॑తాని . ప్ర॒జాప॑తిస్త్వా సాదయతు . తయా॑
   దే॒వత॑యాఽఙ్గిర॒స్వద్ధ్రు॒వా సీ॑ద .. 3. 11. 1. 13..

14 సం॒వ॒థ్స॒రో॑ఽసి॒ నక్ష॑త్రేషు శ్రి॒తః . ఋ॒తూ॒నాం ప్ర॑తి॒ష్ఠా .
   త్వయీ॒దమం॒తః . విశ్వం॑ య॒క్షం విశ్వం॑ భూ॒తం విశ్వꣳ॑ సుభూ॒తం .
   విశ్వ॑స్య భ॒ర్తా విశ్వ॑స్య జనయి॒తా . తం త్వోప॑దధే కామ॒దుఘ॒మక్షి॑తం .
   ప్ర॒జాప॑తిస్త్వా సాదయతు . తయా॑ దే॒వత॑యాఽఙ్గిర॒స్వద్ధ్రు॒వా సీ॑ద .. 3. 11. 1. 14..

15 ఋ॒తవః॑ స్థ సంవథ్స॒రే శ్రి॒తాః . మాసా॑నాం ప్రతి॒ష్ఠా యు॒ష్మాసు॑ . ఇ॒దమం॒తః
   . విశ్వం॑ య॒క్షం విశ్వం॑ భూ॒తం విశ్వꣳ॑ సుభూ॒తం . విశ్వ॑స్య భ॒ర్తారో॒
   విశ్వ॑స్య జనయి॒తారః॑ . తాన్, వ॒ ఉప॑దధే కామ॒దుఘా॒నక్షి॑తాన్ . ప్ర॒జాప॑తిస్త్వా
   సాదయతు . తయా॑ దే॒వత॑యాఽఙ్గిర॒స్వద్ధ్రు॒వా సీ॑ద .. 3. 11. 1. 15..

16 మాసాః᳚ స్థ॒ర్తుషు॑ శ్రి॒తాః . అ॒ర్ధ॒మా॒సానాం᳚ ప్రతి॒ష్ఠా యు॒ష్మాసు॑ .
   ఇ॒దమం॒తః . విశ్వం॑ య॒క్షం విశ్వం॑ భూ॒తం విశ్వꣳ॑ సుభూ॒తం . విశ్వ॑స్య
   భ॒ర్తారో॒ విశ్వ॑స్య జనయి॒తారః॑ . తాన్, వ॒ ఉప॑దధే కామ॒దుఘా॒నక్షి॑తాన్ .
   ప్ర॒జాప॑తిస్త్వా సాదయతు . తయా॑ దే॒వత॑యాఽఙ్గిర॒స్వద్ధ్రు॒వా సీ॑ద .. 3. 11. 1. 16..

17 అ॒ర్ధ॒మా॒సాః స్థ॑ మా॒సు శ్రి॒తాః . అ॒హో॒రా॒త్రయోః᳚ ప్రతి॒ష్ఠా యు॒ష్మాసు॑ .
   ఇ॒దమం॒తః . విశ్వం॑ య॒క్షం విశ్వం॑ భూ॒తం విశ్వꣳ॑ సుభూ॒తం . విశ్వ॑స్య
   భ॒ర్తారో॒ విశ్వ॑స్య జనయి॒తారః॑ . తాన్, వ॒ ఉప॑దధే కామ॒దుఘా॒నక్షి॑తాన్ .
   ప్ర॒జాప॑తిస్త్వా సాదయతు . తయా॑ దే॒వత॑యాఽఙ్గిర॒స్వద్ధ్రు॒వా సీ॑ద .. 3. 11. 1. 17..

18 అ॒హో॒రా॒త్రే స్థో᳚ఽర్ధమా॒సేషు॑ శ్రి॒తే . భూ॒తస్య॑ ప్రతి॒ష్ఠే భవ్య॑స్య
   ప్రతి॒ష్ఠే . యు॒వయో॑రి॒దమం॒తః . విశ్వం॑ య॒క్షం విశ్వం॑ భూ॒తం విశ్వꣳ॑
   సుభూ॒తం . విశ్వ॑స్య భ॒ర్త్ర్యౌ॑ విశ్వ॑స్య జనయి॒త్ర్యౌ᳚ . తే వా॒ముప॑దధే
   కామ॒దుఘే॒ అక్షి॑తే . ప్ర॒జాప॑తిస్త్వా సాదయతు . తయా॑ దే॒వత॑యాఽఙ్గిర॒స్వద్ధ్రు॒వా
   సీ॑ద .. 3. 11. 1. 18..

19 పౌ॒ర్ణ॒మా॒స్యష్ట॑కాఽమావా॒స్యా᳚ . అ॒న్నా॒దాః స్థా᳚న్న॒దుఘో॑ యు॒ష్మాసు॑ .
   ఇ॒దమం॒తః . విశ్వం॑ య॒క్షం విశ్వం॑ భూ॒తం విశ్వꣳ॑ సుభూ॒తం . విశ్వ॑స్య
   భ॒ర్త్ఱ్యో॑ విశ్వ॑స్య జనయి॒త్ర్యః॑ . తా వ॒ ఉప॑దధే కామ॒దుఘా॒ అక్షి॑తాః .
   ప్ర॒జాప॑తిస్త్వా సాదయతు . తయా॑ దే॒వత॑యాఽఙ్గిర॒స్వద్ధ్రు॒వా సీ॑ద .. 3. 11. 1. 19..

20 రాడ॑సి బృహ॒తీ శ్రీర॒సీంద్ర॑పత్నీ॒ ధర్మ॑పత్నీ . విశ్వం॑ భూ॒తమను॒ప్రభూ॑తా
   . త్వయీ॒దమం॒తః . విశ్వం॑ య॒క్షం విశ్వం॑ భూ॒తం విశ్వꣳ॑ సుభూ॒తం .
   విశ్వ॑స్య భ॒ర్త్రీ విశ్వ॑స్య జనయి॒త్రీ . తాం త్వోప॑దధే కామ॒దుఘా॒మక్షి॑తాం .
   ప్ర॒జాప॑తిస్త్వా సాదయతు . తయా॑ దే॒వత॑యాఽఙ్గిర॒స్వద్ధ్రు॒వా సీ॑ద .. 3. 11. 1. 20..

21 ఓజో॑ఽసి॒ సహో॑ఽసి . బల॑మసి॒ భ్రాజో॑ఽసి . దే॒వానాం॒ ధామా॒మృతం᳚
 . అమ॑ర్త్యస్తపో॒జాః . త్వయీ॒దమం॒తః . విశ్వం॑ య॒క్షం విశ్వం॑ భూ॒తం
 విశ్వꣳ॑ సుభూ॒తం . విశ్వ॑స్య భ॒ర్తా విశ్వ॑స్య జనయి॒తా . తం త్వోప॑దధే
 కామ॒దుఘ॒మక్షి॑తం . ప్ర॒జాప॑తిస్త్వా సాదయతు . తయా॑ దే॒వత॑యాఽఙ్గిర॒స్వద్ధ్రు॒వా
 సీ॑ద .. 3. 11. 1. 21.. లో॒కస్తప॒స్తేజః॑ సము॒ద్ర ఆపః॑ పృథి॒వ్య॑గ్నిరం॒తరి॑క్షం
 వా॒యుర్ద్యౌరా॑ది॒త్యశ్చం॒ద్రమా॒ నక్ష॑త్రాణి సంవథ్స॒ర ఋ॒తవో॒ మాసా॑ అర్ధమా॒సా
 అ॑హోరా॒త్రే పౌ᳚ర్ణమా॒సీ రాడ॒స్యోజో॒స్యేక॑విꣳశతిః .. 1.. లో॒కో॑ఽసి భ॒ర్తా తం .
 తప॒స్తేజో॑ఽసి భ॒ర్తృ తత్ . స॒ము॒ద్రో॑ఽసి భ॒ర్తా తం . ఆపః॑ స్థ భ॒ర్త్ర్య॑స్తా
 వః॑ . పృ॒థి॒వీ భ॒ర్త్రీ తాం . అ॒గ్నిర॑సి భ॒ర్తా తం . అం॒తరి॑క్షం భ॒ర్తృ తత్
 . వా॒యుర॑సి భ॒ర్తా తం . ద్యౌర॑సి భ॒ర్త్రీ తాం . ఆ॒ది॒త్యశ్చం॒ద్రమా॑ భ॒ర్తా
 తం . నక్ష॑త్రాణి స్థ భ॒ర్తౄణి॒ తాని॑ వః . సం॒వ॒థ్స॒రో॑సి భ॒ర్తా తం .
 ఋ॒తవో॒ మాసా॑ అర్ధమా॒సా భ॒ర్తార॒స్తాన్, వః॑ . అ॒హో॒రా॒త్రే భ॒ర్త్ర్యౌ॑ తే
 వాం᳚ . పౌ॒ర్ణ॒మా॒సీ భ॒ర్త్ర్య॑స్తా వః॑ . రాడ॑సి భ॒ర్త్రీ తాం . ఓజో॑ఽసి భ॒ర్తా
 తమేక॑విꣳశతిః ..

22 త్వమ॑గ్నే రు॒ద్రో అసు॑రో మ॒హో ది॒వః . త్వꣳ శర్ధో॒ మారు॑తం పృ॒క్ష ఈ॑శిషే .
 త్వం వాతై॑రరు॒ణైర్యా॑సి శంగ॒యః . త్వం పూ॒షా వి॑ధ॒తః పా॑సి॒ ను త్మనా᳚ . దేవా॑
 దే॒వేషు॑ శ్రయధ్వం . ప్రథ॑మా ద్వి॒తీయే॑షు శ్రయధ్వం . ద్వితీ॑యాస్తృ॒తీయే॑షు
 శ్రయధ్వం . తృతీ॑యాశ్చతు॒ర్థేషు॑ శ్రయధ్వం . చ॒తు॒ర్థాః పం॑చ॒మేషు॑
 శ్రయధ్వం . పం॒చ॒మాః ష॒ష్ఠేషు॑ శ్రయధ్వం .. 3. 11. 2. 1..

23 ష॒ష్ఠాః స॑ప్త॒మేషు॑ శ్రయధ్వం . స॒ప్త॒మా అ॑ష్ట॒మేషు॑ శ్రయధ్వం
 . అ॒ష్ట॒మా న॑వ॒మేషు॑ శ్రయధ్వం . న॒వ॒మా ద॑శ॒మేషు॑ శ్రయధ్వం .
 ద॒శ॒మా ఏ॑కాద॒శేషు॑ శ్రయధ్వం . ఏ॒కా॒ద॒శా ద్వా॑ద॒శేషు॑ శ్రయధ్వం .
 ద్వా॒ద॒శాస్త్ర॑యోద॒శేషు॑ శ్రయధ్వం . త్ర॒యో॒ద॒శాశ్చ॑తుర్ద॒శేషు॑ శ్రయధ్వం
 . చ॒తు॒ర్ద॒శాః పం॑చద॒శేషు॑ శ్రయధ్వం . పం॒చ॒ద॒శాః షో॑డ॒శేషు॑
 శ్రయధ్వం .. 3. 11. 2. 2..

24 షో॒డ॒శాః స॑ప్తద॒శేషు॑ శ్రయధ్వం . స॒ప్త॒ద॒శా అ॑ష్టాద॒శేషు॑
 శ్రయధ్వం . అ॒ష్టా॒ద॒శా ఏ॑కాన్నవి॒ꣳ॒శేషు॑ శ్రయధ్వం .
 ఏ॒కా॒న్న॒వి॒ꣳ॒శా వి॒ꣳ॒శేషు॑ శ్రయధ్వం . వి॒ꣳ॒శా
 ఏ॑కవి॒ꣳ॒శేషు॑ శ్రయధ్వం . ఏ॒క॒వి॒ꣳ॒శా ద్వా॑వి॒ꣳ॒శేషు॑
 శ్రయధ్వం . ద్వా॒వి॒ꣳ॒శాస్త్ర॑యోవి॒ꣳ॒శేషు॑ శ్రయధ్వం .
 త్ర॒యో॒వి॒ꣳ॒శాశ్చ॑తుర్వి॒ꣳ॒శేషు॑ శ్రయధ్వం . చ॒తు॒ర్వి॒ꣳ॒శాః
 పం॑చవి॒ꣳ॒శేషు॑ శ్రయధ్వం . పం॒చ॒వి॒ꣳ॒శాః ష॑డ్వి॒ꣳ॒శేషు॑
 శ్రయధ్వం .. 3. 11. 2. 3..

25 ష॒డ్వి॒ꣳ॒శాః స॑ప్తవి॒ꣳ॒శేషు॑ శ్రయధ్వం . స॒ప్త॒వి॒ꣳ॒శా
 అ॑ష్టావి॒ꣳ॒శేషు॑ శ్రయధ్వం . అ॒ష్టా॒వి॒ꣳ॒శా ఏ॑కాన్నత్రి॒ꣳ॒శేషు॑
 శ్రయధ్వం . ఏ॒కా॒న్న॒త్రి॒ꣳ॒శాస్త్రి॒ꣳ॒శేషు॑ శ్రయధ్వం . త్రి॒ꣳ॒శా
 ఏ॑కత్రి॒ꣳ॒శేషు॑ శ్రయధ్వం . ఏ॒క॒త్రి॒ꣳ॒శా ద్వా᳚త్రి॒ꣳ॒శేషు॑
 శ్రయధ్వం . ద్వా॒త్రి॒ꣳ॒శాస్త్ర॑యస్త్రి॒ꣳ॒శేషు॑ శ్రయధ్వం .
 దేవా᳚స్త్రిరేకాదశా॒స్త్రిస్త్ర॑యస్త్రిꣳశాః . ఉత్త॑రే భవత . ఉత్త॑రవర్త్మాన॒
 ఉత్త॑రసత్వానః . యత్కా॑మ ఇ॒దం జు॒హోమి॑ . తన్మే॒ సమృ॑ద్ధ్యతాం . వ॒య2ꣳ
 స్యా॑మ॒ పత॑యో రయీ॒ణాం . భూర్భువః॒ స్వః॑ స్వాహా᳚ .. 3. 11. 2. 4.. ష॒ష్ఠేషు॑
 శ్రయధ్వꣳ షోడ॒శేషు॑ శ్రయధ్వꣳ షడ్వి॒ꣳ॒శేషు॑ శ్రయధ్వ॒ముత్త॑రే
 భవ॒తోత్త॑ర వర్త్మాన॒ ఉత్త॑రసత్వానశ్చ॒త్వారి॑ చ .. 2..

26 అగ్నా॑విష్ణూ స॒జోష॑సా . ఇ॒మా వ॑ర్ధంతు వాం॒ గిరః॑ . ద్యు॒మ్నైర్వాజే॑భి॒రాగ॑తం
 . రాజ్ఞీ॑ వి॒రాజ్ఞీ᳚ . స॒మ్రాజ్ఞీ᳚ స్వ॒రాజ్ఞీ᳚ . అ॒ర్చిః శో॒చిః . తపో॒ హరో॒
 భాః . అ॒గ్నిః సోమో॒ బృహ॒స్పతిః॑ . విశ్వే॑ దే॒వా భువ॑నస్య గో॒పాః . తే సర్వే॑
 సం॒గత్య॑ . ఇ॒దం మే॒ ప్రావ॑తా॒ వచః॑ . వ॒య2ꣳ స్యా॑మ॒ పత॑యో రయీ॒ణాం .
 భూర్భువః॒ స్వః॑ స్వాహా᳚ .. 3. 11. 3. 1.. సం॒గత్య॒ త్రీణి॑ చ .. 3..

27 అన్న॑ప॒తేఽన్న॑స్య నో దేహి . అ॒న॒మీ॒వస్య॑ శు॒ష్మిణః॑ . ప్ర ప్ర॑దా॒తారం॑
 తారిషః . ఊర్జం॑ నో ధేహి ద్వి॒పదే॒ చతు॑ష్పదే . అగ్నే॑ పృథివీపతే . సోమ॑ వీరుధాం
 పతే . త్వష్టః॑ సమిధాం పతే . విష్ణ॑వాశానాం పతే . మిత్ర॑ సత్యానాం పతే . వరు॑ణ
 ధర్మణాం పతే .. 3. 11. 4. 1..

28 మ॒రుతో॑ గణానాం పతయః . రుద్ర॑ పశూనాం పతే . ఇంద్రౌ॑జసాం పతే . బృహ॑స్పతే
 బ్రహ్మణస్పతే . ఆ రు॒చా రో॑చే॒ఽహ2ꣳ స్వ॒యం . రు॒చా రు॑రుచే॒ రోచ॑మానః .
 అ॒తీత్యా॒దః స్వ॑రా భ॑రే॒హ . తస్మి॒న్॒ యోనౌ᳚ ప్రజ॒నౌ ప్రజా॑యేయ . వ॒య2ꣳ
 స్యా॑మ॒ పత॑యో రయీ॒ణాం . భూర్భువః॒ స్వః॑ స్వాహా᳚ .. 3. 11. 4. 2.. వరు॑ణ ధర్మణాం
 పతే॒ స్వః॑ స్వాహా᳚ .. 4..

29 స॒ప్త తే॑ అగ్నే స॒మిధః॑ స॒ప్త జి॒హ్వాః . స॒ప్తర్ష॑యః స॒ప్త ధామ॑ ప్రి॒యాణి॑
 . స॒ప్త హోత్రా॑ అనువి॒ద్వాన్ . స॒ప్త యోనీ॒రా పృ॑ణస్వా ఘృ॒తేన॑ . ప్రాచీ॒ దిక్ .
 అ॒గ్నిర్దే॒వతా᳚ . అ॒గ్నిꣳ స ది॒శాం దే॒వం దే॒వతా॑నామృచ్ఛతు . యో మై॒తస్యై॑
 ది॒శో॑ఽభి॒దాస॑తి . ద॒క్షి॒ణా దిక్ . ఇంద్రో॑ దే॒వతా᳚ .. 3. 11. 5. 1..

30 ఇంద్ర॒ꣳ॒ స ది॒శాం దే॒వం దే॒వతా॑నామృచ్ఛతు . యో మై॒తస్యై॑
 ది॒శో॑ఽభి॒దాస॑తి . ప్ర॒తీచీ॒ దిక్ . సోమో॑ దే॒వతా᳚ . సోమ॒ꣳ॒ స ది॒శాం
 దే॒వం దే॒వతా॑నామృచ్ఛతు . యో మై॒తస్యై॑ ది॒శో॑ఽభి॒దాస॑తి . ఉదీ॑చీ॒ దిక్ .
 మి॒త్రావరు॑ణౌ దే॒వతా᳚ . మి॒త్రావరు॑ణౌ॒ స ది॒శాం దే॒వౌ దే॒వతా॑నామృచ్ఛతు .
 యో మై॒తస్యై॑ ది॒శో॑ఽభి॒దాస॑తి .. 3. 11. 5. 2..

31 ఊ॒ర్ధ్వా దిక్ . బృహ॒స్పతి॑ర్దే॒వతా᳚ . బృహ॒స్పతి॒ꣳ॒ స ది॒శాం
 దే॒వం దే॒వతా॑నామృచ్ఛతు . యో మై॒తస్యై॑ ది॒శో॑ఽభి॒దాస॑తి . ఇ॒యం దిక్
 . అది॑తిర్దే॒వతా᳚ . అది॑తి॒ꣳ॒ స ది॒శాం దే॒వీం దే॒వతా॑నామృచ్ఛతు . యో
 మై॒తస్యై॑ ది॒శో॑ఽభి॒దాస॑తి . పురు॑షో॒ దిక్ . పురు॑షో మే॒ కామాం॒థ్సమ॑ర్ధయతు
 .. 3. 11. 5. 3..

32 అం॒ధో జాగృ॑విః ప్రాణ . అసా॒వేహి॑ . బ॒ధి॒ర ఆ᳚క్రందయితరపాన . అసా॒వేహి॑ .
 ఉ॒షస॑ముషసమశీయ . అ॒హమసో॒ జ్యోతి॑రశీయ . అ॒హమసో॒ఽపో॑ఽశీయ . వ॒య2ꣳ
 స్యా॑మ॒ పత॑యో రయీ॒ణాం . భూర్భువః॒ స్వః॑ స్వాహా᳚ .. 3. 11. 5. 3.. ద॒క్షి॒ణా
 దిగింద్రో॑ దే॒వతా॑ మి॒త్రావరు॑ణౌ॒ స ది॒శాం దే॒వౌ దే॒వతా॑నామృచ్ఛతు॒ యో
 మై॒తస్యై॑ ది॒శో॑ఽభి॒దాస॑త్యర్ధయతు॒ నవ॑ చ .. 5..

33 యత్తేఽచి॑తం॒ యదు॑ చి॒తం తే॑ అగ్నే . యత్త॑ ఊ॒నం యదు॒ తేఽతి॑రిక్తం
 . ఆ॒ది॒త్యాస్తదంగి॑రసశ్చిన్వంతు . విశ్వే॑ తే దే॒వాశ్చితి॒మా పూ॑రయంతు .
 చి॒తశ్చాసి॒ సంచి॑తశ్చాస్యగ్నే . ఏ॒తావా॒గ్॒శ్చాసి॒ భూయాగ్॑శ్చాస్యగ్నే . లో॒కం
 పృ॑ణ చ్ఛి॒ద్రం పృ॑ణ . అథో॑ సీద శి॒వా త్వం . ఇం॒ద్రా॒గ్నీ త్వా॒ బృహ॒స్పతిః॑
 . అ॒స్మిన్, యోనా॑వసీషదన్ .. 3. 11. 6. 1..

34 తయా॑ దే॒వత॑యాఽఙ్గిర॒స్వద్ధ్రు॒వా సీ॑ద . తా అ॑స్య॒ సూద॑దోహసః . సోమగ్గ్॑
 శ్రీణంతి॒ పృశ్న॑యః . జన్మం॑దే॒వానాం॒ విశః॑ . త్రి॒ష్వారో॑చ॒నే ది॒వః . తయా॑
 దే॒వత॑యాఽఙ్గిర॒స్వద్ధ్రు॒వా సీ॑ద . అగ్నే॑ దే॒వాꣳ ఇ॒హావ॑హ . జ॒జ్ఞా॒నో
 వృ॒క్తబ॑ర్హిషే . అసి॒ హోతా॑ న॒ ఈడ్యః॑ . అగ॑న్మ మ॒హా మన॑సా॒ యవి॑ష్ఠం ..

 3. 11. 6. 2..

35 యో దీ॒దాయ॒ సమి॑ద్ధ॒ స్వే దు॑రో॒ణే . చి॒త్రభా॑నూ॒ రోద॑సీ అం॒తరు॒ర్వీ .
 స్వా॑హుతం వి॒శ్వతః॑ ప్ర॒త్యంచం᳚ . మే॒ధా॒కా॒రం వి॒దథ॑స్య ప్ర॒సాధ॑నం .
 అ॒గ్నిꣳ హోతా॑రం పరి॒భూత॑మం మ॒తిం . త్వామర్భ॑స్య హ॒విషః॑ సమా॒నమిత్
 . త్వాం మ॒హో వృ॑ణతే॒ నరో॒ నాన్యం త్వత్ . మ॒ను॒ష్వత్త్వా॒ నిధీ॑మహి .
 మ॒ను॒ష్వథ్సమి॑ధీమహి . అగ్నే॑ మను॒ష్వదం॑గిరః .. 3. 11. 6. 3..

36 దే॒వాందే॑వాయ॒తే య॑జ . అ॒గ్నిర్హి వా॒జినం॑ వి॒శే . దదా॑తి వి॒శ్వచ॑ర్షణిః .
 అ॒గ్నీ రా॒యే స్వా॒భువం᳚ . స ప్రీ॒తో యా॑తి॒ వార్యం᳚ . ఇషగ్గ్॑ స్తో॒తృభ్య॒ ఆభ॑ర .
 పృ॒ష్టో ది॒వి పృ॒ష్టో అ॒గ్నిః పృ॑థి॒వ్యాం . పృ॒ష్టో విశ్వా॒ ఓష॑ధీ॒రావి॑వేశ
 . వై॒శ్వా॒న॒రః సహ॑సా పృ॒ష్టో అ॒గ్నిః . స నో॒ దివా॒ స రి॒షః పా॑తు॒ నక్తం᳚
 .. 3. 11. 6. 4.. అ॒సీ॒ష॒ద॒న్॒ యవి॑ష్ఠమంగిరో॒ నక్తం᳚ .. 6..

37 అ॒యం వావ యః పవ॑తే . సో᳚ఽగ్నిర్నా॑చికే॒తః . స యత్ప్రాఙ్పవ॑తే . తద॑స్య॒
 శిరః॑ . అథ॒ యద్ద॑క్షి॒ణా . స దక్షి॑ణః ప॒క్షః . అథ॒ యత్ప్ర॒త్యక్ . తత్పుచ్ఛం᳚
 . యదుదఙ్॑ . స ఉత్త॑రః ప॒క్షః .. 3. 11. 7. 1..

38 అథ॒ యథ్సం॒వాతి॑ . తద॑స్య స॒మంచ॑నం చ ప్ర॒సార॑ణం చ . అథో॑
 సం॒పదే॒వాస్య॒ సా . సꣳ హ॒ వా అ॑స్మై॒ స కామః॑ పద్యతే . యత్కా॑మో॒
 యజ॑తే . యో᳚ఽగ్నిం నా॑చికే॒తం చి॑ను॒తే . య ఉ॑ చైనమే॒వం వేద॑ . యో హ॒ వా
 అ॒గ్నేర్నా॑చికే॒తస్యా॒యత॑నం ప్రతి॒ష్ఠాం వేద॑ . ఆ॒యత॑నవాన్భవతి . గచ్ఛ॑తి
 ప్రతి॒ష్ఠాం .. 3. 11. 7. 2..

39 హిర॑ణ్యం॒ వా అ॒గ్నేర్నా॑చికే॒తస్యా॒యత॑నం ప్రతి॒ష్ఠా . య ఏ॒వం వేద॑ .
 ఆ॒యత॑నవాన్భవతి . గచ్ఛ॑తి ప్రతి॒ష్ఠాం . యో హ॒ వా అ॒గ్నేర్నా॑చికే॒తస్య॒
 శరీ॑రం॒ వేద॑ . సశ॑రీర ఏ॒వ స్వ॒ర్గం లో॒కమే॑తి . హిర॑ణ్యం॒
 వా అ॒గ్నేర్నా॑చికే॒తస్య॒ శరీ॑రం . య ఏ॒వం వేద॑ . సశ॑రీర ఏ॒వ స్వ॒ర్గం
 లో॒కమే॑తి . అథో॒ యథా॑ రు॒క్మ ఉత్త॑ప్తో భా॒య్యాత్ .. 3. 11. 7. 3..

40 ఏ॒వమే॒వ స తేజ॑సా॒ యశ॑సా . అ॒స్మి2ꣳశ్చ॑ లో॒కే॑ఽముష్మిగ్గ్॑శ్చ భాతి .
 ఉ॒రవో॑ హ॒ వై నామై॒తే లో॒కాః . యేఽవ॑రేణాది॒త్యం . అథ॑ హై॒తే వరీ॑యాꣳసో
 లో॒కాః . యే పరే॑ణాది॒త్యం . అంత॑వంతꣳ హ॒ వా ఏ॒ష క్ష॒య్యం లో॒కం జ॑యతి .
 యోఽవ॑రేణాది॒త్యం . అథ॑ హై॒షో॑ఽనం॒తమ॑పా॒రమ॑క్ష॒య్యం లో॒కం జ॑యతి .
 యః పరే॑ణాది॒త్యం .. 3. 11. 7. 4..

41 అ॒నం॒తꣳ హ॒ వా అ॑పా॒రమ॑క్ష॒య్యం లో॒కం జ॑యతి . యో᳚ఽగ్నిం నా॑చికే॒తం
 చి॑ను॒తే . య ఉ॑ చైనమే॒వం వేద॑ . అథో॒ యథా॒ రథే॒ తిష్ఠ॒న్పక్ష॑సీ
 పర్యా॒వర్త॑మానే ప్ర॒త్యపే᳚క్షతే . ఏ॒వమ॑హోరా॒త్రే ప్ర॒త్యపే᳚క్షతే . నాస్యా॑హోరా॒త్రే
 లో॒కమా᳚ప్నుతః . యో᳚ఽగ్నిం నా॑చికే॒తం చి॑ను॒తే . య ఉ॑ చైనమే॒వం వేద॑ .. 3. 11. 7. 5.. ఉత్త॑రః ప॒క్షో గచ్ఛ॑తి ప్రతి॒ష్ఠాం భా॒య్యాద్యః పరే॑ణాది॒త్యమ॒ష్టౌ
 చ॑ .. 7..

42 ఉ॒శన్ హ॒ వై వా॑జశ్రవ॒సః స॑ర్వవేద॒సం ద॑దౌ . తస్య॑ హ॒ నచి॑కేతా॒
 నామ॑ పు॒త్ర ఆ॑స . తꣳ హ॑ కుమా॒రꣳ సంతం᳚ . దక్షి॑ణాసు నీ॒యమా॑నాసు
 శ్ర॒ద్ధాఽఽవి॑వేశ . స హో॑వాచ . తత॒ కస్మై॒ మాం దా᳚స్య॒సీతి॑ . ద్వి॒తీయం॑
 తృ॒తీయం᳚ . తꣳ హ॒ పరీ॑త ఉవాచ . మృ॒త్యవే᳚ త్వా దదా॒మీతి॑ . తꣳ హ॒
 స్మోత్థి॑తం॒ వాగ॒భివ॑దతి .. 3. 11. 8. 1..

43 గౌత॑మ కుమా॒రమితి॑ . స హో॑వాచ . పరే॑హి మృ॒త్యోర్గృ॒హాన్ . మృ॒త్యవే॒
 వై త్వా॑ఽదా॒మితి॑ . తం వై ప్ర॒వసం॑తం గం॒తాసీతి॑ హోవాచ . తస్య॑ స్మ తి॒స్రో
 రాత్రీ॒రనా᳚శ్వాన్గృ॒హే వ॑సతాత్ . స యది॑ త్వా పృ॒చ్ఛేత్ . కుమా॑ర॒ కతి॒
 రాత్రీ॑రవాథ్సీ॒రితి॑ . తి॒స్ర ఇతి॒ ప్రతి॑ బ్రూతాత్ . కిం ప్ర॑థ॒మాꣳ రాత్రి॑మాశ్నా॒
 ఇతి॑ .. 3. 11. 8. 2..

44 ప్ర॒జాం త॒ ఇతి॑ . కిం ద్వి॒తీయా॒మితి॑ . ప॒శూగ్స్త॒ ఇతి॑ . కిం తృ॒తీయా॒మితి॑
 . సా॒ధు॒కృ॒త్యాం త॒ ఇతి॑ . తం వై ప్ర॒వసం॑తం జగామ . తస్య॑ హ తి॒స్రో
 రాత్రీ॒రనా᳚శ్వాన్గృ॒హ ఉ॑వాస . తమా॒గత్య॑ పప్రచ్ఛ . కుమా॑ర॒ కతి॒
 రాత్రీ॑రవాథ్సీ॒రితి॑ . తి॒స్ర ఇతి॒ ప్రత్యు॑వాచ .. 3. 11. 8. 3..

45 కిం ప్ర॑థ॒మాꣳ రాత్రి॑మాశ్నా॒ ఇతి॑ . ప్ర॒జాం త॒ ఇతి॑ . కిం ద్వి॒తీయా॒మితి॑
 . ప॒శూగ్స్త॒ ఇతి॑ . కిం తృ॒తీయా॒మితి॑ . సా॒ధు॒కృ॒త్యాం త॒ ఇతి॑ . నమ॑స్తే
 అస్తు భగవ॒ ఇతి॑ హోవాచ . వరం॑ వృణీ॒ష్వేతి॑ . పి॒తర॑మే॒వ జీవ॑న్నయా॒నీతి॑
 . ద్వి॒తీయం॑ వృణీ॒ష్వేతి॑ .. 3. 11. 8. 4..

46 ఇ॒ష్టా॒పూ॒ర్తయో॒ర్మేఽక్షి॑తిం బ్రూ॒హీతి॑ హోవాచ . తస్మై॑ హై॒తమ॒గ్నిం
 నా॑చికే॒తము॑వాచ . తతో॒ వై తస్యే᳚ష్టాపూ॒ర్తే నా క్షీ॑యేతే . నాస్యే᳚ష్టాపూ॒ర్తే
 క్షీ॑యేతే . యో᳚ఽగ్నిం నా॑చికే॒తం చి॑ను॒తే . య ఉ॑ చైనమే॒వం వేద॑ . తృ॒తీయం॑
 వృణీ॒ష్వేతి॑ . పు॒న॒ర్మృ॒త్యోర్మేఽప॑జితిం బ్రూ॒హీతి॑ హోవాచ . తస్మై॑ హై॒తమ॒గ్నిం
 నా॑చికే॒తము॑వాచ . తతో॒ వై సోఽప॑ పునర్మృ॒త్యుమ॑జయత్ .. 3. 11. 8. 5..

47 అప॑ పునర్మృ॒త్యుం జ॑యతి . యో᳚ఽగ్నిం నా॑చికే॒తం చి॑ను॒తే . య ఉ॑ చైనమే॒వం
 వేద॑ . ప్ర॒జాప॑తి॒ర్వై ప్ర॒జాకా॑మ॒స్తపో॑ఽతప్యత . స హిర॑ణ్య॒ముదా᳚స్యత్ .
 తద॒గ్నౌ ప్రాస్య॑త్ . తద॑స్మై॒ నాచ్ఛ॑దయత్ . తద్ద్వి॒తీయం॒ ప్రాస్య॑త్ . తద॑స్మై॒
 నైవాచ్ఛ॑దయత్ . తత్తృ॒తీయం॒ ప్రాస్య॑త్ .. 3. 11. 8. 6..

48 తద॑స్మై॒ నైవాచ్ఛ॑దయత్ . తదా॒త్మన్నే॒వ హృ॑ద॒య్యే᳚ఽగ్నౌ వై᳚శ్వాన॒రే
 ప్రాస్య॑త్ . తద॑స్మా అచ్ఛదయత్ . తస్మా॒ద్ధిర॑ణ్యం॒ కని॑ష్ఠం॒ ధనా॑నాం .
 భుం॒జత్ప్రి॒యత॑మం . హృ॒ద॒య॒జꣳ హి . స వై తమే॒వ నావిం॑దత్ . యస్మై॒ తాం
 దక్షి॑ణా॒మనే᳚ష్యత్ . తాగ్ స్వాయై॒వ హస్తా॑య॒ దక్షి॑ణాయానయత్ . తాం ప్రత్య॑గృహ్ణాత్ ..

 3. 11. 8. 7..

49 దక్షా॑య త్వా॒ దక్షి॑ణాం॒ ప్రతి॑గృహ్ణా॒మీతి॑ . సో॑ఽదక్షత॒ దక్షి॑ణాం
 ప్రతి॒గృహ్య॑ . దక్ష॑తే హ॒ వై దక్షి॑ణాం ప్రతి॒గృహ్య॑ . య ఏ॒వం వేద॑ .
 ఏ॒తద్ధ॑ స్మ॒ వై తద్వి॒ద్వాꣳసో॑ వాజశ్రవ॒సా గోత॑మాః . అప్య॑నూదే॒శ్యాం᳚
 దక్షి॑ణాం॒ ప్రతి॑గృహ్ణంతి . ఉ॒భయే॑న వ॒యం ద॑క్షిష్యామహ ఏ॒వ దక్షి॑ణాం
 ప్రతి॒గృహ్యేతి॑ . తే॑ఽదక్షంత॒ దక్షి॑ణాం ప్రతి॒గృహ్య॑ . దక్ష॑తే హ॒
 వై దక్షి॑ణాం ప్రతి॒గృహ్య॑ . య ఏ॒వం వేద॑ . ప్రహా॒న్యం వ్లీ॑నాతి .. 3. 11. 8. 8.. వ॒ద॒త్యా॒శ్నా॒ ఇత్యు॑వాచ ద్వి॒తీయం॑ వృణీ॒ష్వేత్య॑జయత్తృ॒తీయం॒
 ప్రాస్య॑దగృహ్ణా॒ద్య ఏ॒వం వేదైకం॑ చ .. 8..

50 తꣳ హై॒తమేకే॑ పశుబం॒ధ ఏ॒వోత్త॑రవే॒ద్యాం చి॑న్వతే .
 ఉ॒త్త॒ర॒వే॒దిస॑మ్మిత ఏ॒షో᳚ఽగ్నిరితి॒ వదం॑తః . తన్న తథా॑ కు॒ర్యాత్ .
 ఏ॒తమ॒గ్నిం కామే॑న॒ వ్య॑ర్ద్ధయేత్ . స ఏ॑నం॒ కామే॑న॒ వ్యృ॑ద్ధః . కామే॑న॒
 వ్య॑ర్ద్ధయేత్ . సౌ॒మ్యే వావైన॑మధ్వ॒రే చి॑న్వీ॒త . యత్ర॑ వా॒ భూయి॑ష్ఠా॒
 ఆహు॑తయో హూ॒యేరన్॑ . ఏ॒తమ॒గ్నిం కామే॑న॒ సమ॑ర్ద్ధయతి . స ఏ॑నం॒ కామే॑న॒
 సమృ॑ద్ధః .. 3. 11. 9. 1..

51 కామే॑న॒ సమ॑ర్ద్ధయతి . అథ॑ హైనం పు॒రర్ష॑యః . ఉ॒త్త॒ర॒వే॒ద్యామే॒వ
 స॒త్రియ॑మచిన్వత . తతో॒ వై తేఽవిం॑దంత ప్ర॒జాం . అ॒భి స్వ॒ర్గం లో॒కమ॑జయన్
 . విం॒దత॑ ఏ॒వ ప్ర॒జాం . అ॒భి స్వ॒ర్గం లో॒కం జ॑యతి . యో᳚ఽగ్నిం నా॑చికే॒తం
 చి॑ను॒తే . య ఉ॑ చైనమే॒వం వేద॑ . అథ॑ హైనం వా॒యురృద్ధి॑కామః .. 3. 11. 9. 2..

52 య॒థా॒న్యు॒ప్తమే॒వోప॑దధే . తతో॒ వై స ఏ॒తామృద్ధి॑మార్ధ్నోత్ . యామి॒దం
 వా॒యుర్ ఋ॒ద్ధః . ఏ॒తామృద్ధి॑మృధ్నోతి . యామి॒దం వా॒యుర్ ఋ॒ద్ధః . యో᳚ఽగ్నిం
 నా॑చికే॒తం చి॑ను॒తే . య ఉ॑ చైనమే॒వం వేద॑ . అథ॑ హైనం గోబ॒లో వార్ష్ణః॑
 ప॒శుకా॑మః . పాంక్త॑మే॒వ చి॑క్యే . పంచ॑ పు॒రస్తా᳚త్ .. 3. 11. 9. 3..

53 పంచ॑ దక్షిణ॒తః . పంచ॑ ప॒శ్చాత్ . పంచో᳚త్తర॒తః . ఏకాం॒ మధ్యే᳚
 . తతో॒ వై స స॒హస్రం॑ ప॒శూన్ప్రాప్నో᳚త్ . ప్ర స॒హస్రం॑ ప॒శూనా᳚ప్నోతి .
 యో᳚ఽగ్నిం నా॑చికే॒తం చి॑ను॒తే . య ఉ॑ చైనమే॒వం వేద॑ . అథ॑ హైనం
 ప్ర॒జాప॑తి॒ర్జ్యైష్ఠ్య॑కామో॒ యశ॑స్కామః ప్ర॒జన॑నకామః . త్రి॒వృత॑మే॒వ
 చి॑క్యే .. 3. 11. 9. 4..

54 స॒ప్త పు॒రస్తా᳚త్ . తి॒స్రో ద॑క్షిణ॒తః . స॒ప్త ప॒శ్చాత్ . తి॒స్ర ఉ॑త్తర॒తః .
 ఏకాం॒ మధ్యే᳚ . తతో॒ వై స ప్ర యశో॒ జ్యైష్ఠ్య॑మాప్నోత్ . ఏ॒తాం ప్రజా॑తిం॒ ప్రాజా॑యత
 . యామి॒దం ప్ర॒జాః ప్ర॒జాయం॑తే . త్రి॒వృద్వై జ్యైష్ఠ్యం᳚ . మా॒తా పి॒తా పు॒త్రః ..

 3. 11. 9. 5..

55 త్రి॒వృత్ప్ర॒జన॑నం . ఉ॒పస్థో॒ యోని॑ర్మధ్య॒మా . ప్ర యశో॒ జ్యైష్ఠ్య॑మాప్నోతి .
 ఏ॒తాం ప్రజా॑తిం॒ ప్రజా॑యతే . యామి॒దం ప్ర॒జాః ప్ర॒జాయం॑తే . యో᳚ఽగ్నిం నా॑చికే॒తం
 చి॑ను॒తే . య ఉ॑ చైనమే॒వం వేద॑ . అథ॑ హైన॒మింద్రో॒ జ్యైష్ఠ్య॑కామః . ఊ॒ర్ధ్వా
 ఏ॒వోప॑దధే . తతో॒ వై స జ్యైష్ఠ్య॑మగచ్ఛత్ .. 3. 11. 9. 6..

56 జ్యైష్ఠ్యం॑ గచ్ఛతి . యో᳚ఽగ్నిం నా॑చికే॒తం చి॑ను॒తే . య ఉ॑ చైనమే॒వం
 వేద॑ . అథ॑ హైనమ॒సావా॑ది॒త్యః స్వ॒ర్గకా॑మః . ప్రాచీ॑రే॒వోప॑దధే . తతో॒
 వై సో॑ఽభి స్వ॒ర్గం లో॒కమ॑జయత్ . అ॒భి స్వ॒ర్గం లో॒కం జ॑యతి . యో᳚ఽగ్నిం
 నా॑చికే॒తం చి॑ను॒తే . య ఉ॑ చైనమే॒వం వేద॑ . స యదీ॒చ్ఛేత్ .. 3. 11. 9. 7..

57 తే॒జ॒స్వీ య॑శ॒స్వీ బ్ర॑హ్మవర్చ॒సీ స్యా॒మితి॑ . ప్రాఙాహోతు॒ర్ధిష్ణ్యా॒దుథ్స॑ర్పేత్ .
 యేయం ప్రాగా॒ద్యశ॑స్వతీ . సా మా॒ ప్రోర్ణో॑తు . తేజ॑సా॒ యశ॑సా బ్రహ్మవర్చ॒సేనేతి॑ .
 తే॒జ॒స్వ్యే॑వ య॑శ॒స్వీ బ్ర॑హ్మవర్చ॒సీ భ॑వతి . అథ॒ యదీ॒చ్ఛేత్ . భూయి॑ష్ఠం
 మే॒ శ్రద్ద॑ధీరన్ . భూయి॑ష్ఠా॒ దక్షి॑ణా నయేయు॒రితి॑ . దక్షి॑ణాసు నీ॒యమా॑నాసు॒
 ప్రాచ్యేహి॒ ప్రాచ్యే॒హీతి॒ ప్రాచీ॑ జుషా॒ణా వేత్వాజ్య॑స్య॒ స్వాహేతి॑ స్రు॒వేణో॑ప॒
 హత్యా॑హవ॒నీయే॑ జుహుయాత్ .. 3. 11. 9. 8..

58 భూయి॑ష్ఠమే॒వాస్మై॒ శ్రద్ద॑ధతే . భూయి॑ష్ఠా॒ దక్షి॑ణా నయంతి
 . పురీ॑షముప॒ధాయ॑ . చి॒తి॒క్లృ॒ప్తిభి॑రభి॒మృశ్య॑ . అ॒గ్నిం
 ప్ర॒ణీయో॑పసమా॒ధాయ॑ . చత॑స్ర ఏ॒తా ఆహు॑తీర్జుహోతి . త్వమ॑గ్నే రు॒ద్ర
 ఇతి॑ శతరు॒ద్రీయ॑స్య రూ॒పం . అగ్నా॑విష్ణూ॒ ఇతి॑ వసో॒ర్ధారా॑యాః .
 అన్న॑పత॒ ఇత్య॑న్న హో॒మః . స॒ప్త తే॑ అగ్నే స॒మిధః॑ స॒ప్త జి॒హ్వా
 ఇతి॑ విశ్వ॒ప్రీః .. 3. 11. 9. 9.. సమృ॑ద్ధ॒ ఋద్ధి॑కామః పు॒రస్తా᳚చ్చిక్యే
 పు॒త్రో॑ఽగచ్ఛది॒చ్ఛేజ్జు॑హుయాద్విశ్వ॒ప్రీః .. 9.. పు॒రర్ష॑యో వా॒యుర్గో॑బ॒లః
 స॒హస్రం॑ ప్ర॒జాప॑తిస్త్రి॒వృదింద్రో॒సావా॑ది॒త్యః స యదీ॒చ్ఛేత్ ..

59 యాం ప్ర॑థ॒మామిష్ట॑కాముప॒దధా॑తి . ఇ॒మం తయా॑ లో॒కమ॒భిజ॑యతి . అథో॒
 యా అ॒స్మి3ꣳల్లో॒కే దే॒వతాః᳚ . తాసా॒ꣳ॒ సాయు॑జ్యꣳ సలో॒కతా॑మాప్నోతి .
 యాం ద్వి॒తీయా॑ముప॒దధా॑తి . అం॒త॒రి॒క్ష॒లో॒కం తయా॒ఽభిజ॑యతి . అథో॒
 యా అం॑తరిక్షలో॒కే దే॒వతాః᳚ . తాసా॒ꣳ॒ సాయు॑జ్యꣳ సలో॒కతా॑మాప్నోతి . యాం
 తృ॒తీయా॑ముప॒దధా॑తి . అ॒ముం తయా॑ లో॒కమ॒భిజ॑యతి .. 3. 11. 10. 1..

60 అథో॒ యా అ॒ముష్మిం॑ ల్లో॒కే దే॒వతాః᳚ . తాసా॒ꣳ॒ సాయు॑జ్యꣳ సలో॒కతా॑మాప్నోతి .
 అథో॒ యా అ॒మూరిత॑రా అ॒ష్టాద॑శ . య ఏ॒వామీ ఉ॒రవ॑శ్చ॒ వరీ॑యాꣳసశ్చ లో॒కాః
 . తానే॒వ తాభి॑ర॒భిజ॑యతి . కా॒మ॒చారో॑ హ॒ వా అ॑స్యో॒రుషు॑ చ॒ వరీ॑యఃసు
 చ లో॒కేషు॑ భవతి . యో᳚ఽగ్నిం నా॑చికే॒తం చి॑ను॒తే . య ఉ॑ చైనమే॒వం వేద॑
 . సం॒వ॒థ్స॒రో వా అ॒గ్నిర్నా॑చికే॒తః . తస్య॑ వసం॒తః శిరః॑ .. 3. 11. 10. 2..

61 గ్రీ॒ష్మో దక్షి॑ణః ప॒క్షః . వ॒ర్॒షా ఉత్త॑రః . శ॒రత్పుచ్ఛం᳚ . మాసాః᳚
 కర్మకా॒రాః . అ॒హో॒రా॒త్రే శ॑తరు॒ద్రీయం᳚ . ప॒ర్జన్యో॒ వసో॒ర్ధారా᳚ . యథా॒ వై
 ప॒ర్జన్యః॒ సువృ॑ష్టం వృ॒ష్ట్వా . ప్ర॒జాభ్యః॒ సర్వా॒న్కామాం᳚థ్సంపూ॒రయ॑తి .
 ఏ॒వమే॒వ స తస్య॒ సర్వా॒న్కామాం॒థ్సంపూ॑రయతి . యో᳚ఽగ్నిం నా॑చికే॒తం చి॑ను॒తే ..

 3. 11. 10. 3..

62 య ఉ॑ చైనమే॒వం వేద॑ . సం॒వ॒థ్స॒రో వా అ॒గ్నిర్నా॑చికే॒తః . తస్య॑ వసం॒తః
 శిరః॑ . గ్రీ॒ష్మో దక్షి॑ణః ప॒క్షః . వ॒ర్॒షాః పుచ్ఛం᳚ . శ॒రదుత్త॑రః
 ప॒క్షః . హే॒మం॒తో మధ్యం᳚ . పూ॒ర్వ॒ప॒క్షాశ్చిత॑యః . అ॒ప॒ర॒ప॒క్షాః
 పురీ॑షం . అ॒హో॒రా॒త్రాణీష్ట॑కాః . ఏ॒ష వావ సో᳚ఽగ్నిర॑గ్ని॒మయః॑ పునర్ణ॒వః
 . అ॒గ్ని॒మయో॑ హ॒ వై పు॑నర్ణ॒వో భూ॒త్వా . స్వ॒ర్గం లో॒కమే॑తి . ఆ॒ది॒త్యస్య॒
 సాయు॑జ్యం . యో᳚ఽగ్నిం నా॑చికే॒తం చి॑ను॒తే . య ఉ॑ చైనమే॒వం వేద॑ .. 3. 11. 10. 4.. అ॒ముం తయా॑ లో॒కమ॒భి జ॑యతి॒ శిర॑శ్చిను॒త ఇష్ట॑కా॒ష్షట్చ॑ .. 10..

 లో॒కస్త్వమ॒గ్నేఽగ్నా॑విష్ణూ॒ అన్న॑పతే స॒ప్త తే॑ అగ్నే॒ యత్తే చి॑తమ॒యము॒శన్,
 హ॒ వై తꣳ హై॒తం యాం ప్ర॑థ॒మామిష్ట॑కాం॒ దశ॑ .. 10.. లో॒క ఆ॑ది॒త్య
 ఓజో᳚స్యూ॒ర్ధ్వా దిగ॑నం॒తꣳ హ॒ వై కామే॑న గ్రీ॒ష్మో ద్విష॑ష్టిః .. 62.. లో॒కో॑సి॒
 య ఉ॑చైనమే॒వం వేద॑ ..

కాఠకే తృతీయః ప్రపాఠకః 3
చాతుర్హోత్ర చయనం వైశ్వసృజ చయనం చ

1 తుభ్యం॒ తా అం॑గిరస్తమా॒ఽశ్యామ॒ తం కామ॑మగ్నే . ఆశా॑నాం త్వా॒ విశ్వా॒ ఆశాః᳚
 . అను॑ నో॒ఽద్యాను॑మతి॒రన్విద॑నుమతే॒ త్వం . కామో॑ భూ॒తస్య॒ కామ॒స్తదగ్రే᳚ .
 బ్రహ్మ॑ జజ్ఞా॒నం పి॒తా వి॒రాజాం᳚ . య॒జ్ఞో రా॒యో॑ఽయం య॒జ్ఞః . ఆపో॑ భ॒ద్రా
 ఆదిత్ప॑శ్యామి . తుభ్యం॑ భరంతి॒ యో దే॒హ్యః . పూర్వం॑ దేవా॒ అప॑రేణ ప్రాణాపా॒నౌ .
 హ॒వ్య॒వాహ॒గ్గ్॒ స్వి॑ష్టం .. 3. 12. 1. 1.. తుభ్యం॒ దశ॑ .. 1..

2 దే॒వేభ్యో॒ వై స్వ॒ర్గో లో॒కస్తి॒రో॑ఽభవత్ . తే ప్ర॒జాప॑తిమబ్రువన్
 . ప్రజా॑పతే స్వ॒ర్గో వై నో॑ లో॒కస్తి॒రో॑ఽభూత్ . తమన్వి॒చ్ఛేతి॑ .
 తం య॑జ్ఞక్ర॒తుభి॒రన్వై᳚చ్ఛత్ . తం య॑జ్ఞక్ర॒తుభి॒ర్నాన్వ॑విందత్ .
 తమిష్టి॑భి॒రన్వై᳚చ్ఛత్ . తమిష్టి॑భి॒రన్వ॑విందత్ . తదిష్టీ॑నామిష్టి॒త్వం .
 ఏష్ట॑యో హ॒ వై నామ॑ . తా ఇష్ట॑య॒ ఇత్యాచ॑క్షతే ప॒రోక్షే॑ణ . ప॒రోక్ష॑ప్రియా
 ఇవ॒ హి దే॒వాః .. 3. 12. 2. 1..

3 తమాశా᳚ఽబ్రవీత్ . ప్రజా॑పత ఆ॒శయా॒ వై శ్రా᳚మ్యసి . అ॒హము॒ వా ఆశా᳚ఽస్మి . మాం ను
 య॑జస్వ . అథ॑ తే స॒త్యాఽఽశా॑ భవిష్యతి . అను॑ స్వ॒ర్గం లో॒కం వే॒థ్స్యసీతి॑
 . స ఏ॒తమ॒గ్నయే॒ కామా॑య పురో॒డాశ॑మ॒ష్టాక॑పాలం॒ నిర॑వపత్ . ఆ॒శాయై॑
 చ॒రుం . అను॑మత్యై చ॒రుం . తతో॒ వై తస్య॑ స॒త్యాఽఽశా॑ఽభవత్ . అను॑ స్వ॒ర్గం
 లో॒కమ॑విందత్ . స॒త్యా హ॒ వా అ॒స్యాశా॑ భవతి . అను॑ స్వ॒ర్గం లో॒కం విం॑దతి .
 య ఏ॒తేన॑ హ॒విషా॒ యజ॑తే . య ఉ॑ చైనదే॒వం వేద॑ . సోఽత్ర॑ జుహోతి . అ॒గ్నయే॒
 కామా॑య॒ స్వాహా॒ఽఽశాయై॒ స్వాహా᳚ . అను॑మత్యై॒ స్వాహా᳚ ప్ర॒జాప॑తయే॒ స్వాహా᳚ .
 స్వ॒ర్గాయ॑ లో॒కాయ॒ స్వాహా॒ఽగ్నయే᳚ స్విష్ట॒కృతే॒ స్వాహేతి॑ .. 3. 12. 2. 2..

4 తం కామో᳚ఽబ్రవీత్ . ప్రజా॑పతే॒ కామే॑న॒ వై శ్రా᳚మ్యసి . అ॒హము॒ వై కామో᳚ఽస్మి
 . మాం ను య॑జస్వ . అథ॑ తే స॒త్యః కామో॑ భవిష్యతి . అను॑ స్వ॒ర్గం లో॒కం
 వే॒థ్స్యసీతి॑ . స ఏ॒తమ॒గ్నయే॒ కామా॑య పురో॒డాశ॑మ॒ష్టాక॑పాలం॒ నిర॑వపత్ .
 కామా॑య చ॒రుం . అను॑మత్యై చ॒రుం . తతో॒ వై తస్య॑ స॒త్యః కామో॑ఽభవత్ . అను॑
 స్వ॒ర్గం లో॒కమ॑విందత్ . స॒త్యో హ॒ వా అ॑స్య॒ కామో॑ భవతి . అను॑ స్వ॒ర్గం లో॒కం
 విం॑దతి . య ఏ॒తేన॑ హ॒విషా॒ యజ॑తే . య ఉ॑ చైనదే॒వం వేద॑ . సోఽత్ర॑ జుహోతి
 . అ॒గ్నయే॒ కామా॑య॒ స్వాహా॒ కామా॑య॒ స్వాహా᳚ . అను॑మత్యై॒ స్వాహా᳚ ప్ర॒జాప॑తయే॒
 స్వాహా᳚ . స్వ॒ర్గాయ॑ లో॒కాయ॒ స్వాహా॒ఽగ్నయే᳚ స్విష్ట॒కృతే॒ స్వాహేతి॑ .. 3. 12. 2. 3..

5 తం బ్రహ్మా᳚బ్రవీత్ . ప్రజా॑పతే॒ బ్రహ్మ॑ణా॒ వై శ్రా᳚మ్యసి . అ॒హము॒ వై బ్రహ్మా᳚స్మి
 . మాం ను య॑జస్వ . అథ॑ తే బ్రహ్మ॒ణ్వాన్, య॒జ్ఞో భ॑విష్యతి . అను॑ స్వ॒ర్గం లో॒కం
 వే॒థ్స్యసీతి॑ . స ఏ॒తమ॒గ్నయే॒ కామా॑య పురో॒డాశ॑మ॒ష్టాక॑పాలం॒ నిర॑వపత్ .
 బ్రహ్మ॑ణే చ॒రుం . అను॑మత్యై చ॒రుం . తతో॒ వై తస్య॑ బ్రహ్మ॒ణ్వాన్, య॒జ్ఞో॑ఽభవత్
 . అను॑ స్వ॒ర్గం లో॒కమ॑విందత్ . బ్ర॒హ్మ॒ణ్వాన్, హ॒ వా అ॑స్య య॒జ్ఞో భ॑వతి . అను॑
 స్వ॒ర్గం లో॒కం విం॑దతి . య ఏ॒తేన॑ హ॒విషా॒ యజ॑తే . య ఉ॑ చైనదే॒వం వేద॑
 . సోఽత్ర॑ జుహోతి . అ॒గ్నయే॒ కామా॑య॒ స్వాహా॒ బ్రహ్మ॑ణే॒ స్వాహా᳚ . అను॑మత్యై॒ స్వాహా᳚
 ప్ర॒జాప॑తయే॒ స్వాహా᳚ . స్వ॒ర్గాయ॑ లో॒కాయ॒ స్వాహా॒ఽగ్నయే᳚ స్విష్ట॒కృతే॒ స్వాహేతి॑
 .. 3. 12. 2. 4..

6 తం య॒జ్ఞో᳚ఽబ్రవీత్ . ప్రజా॑పతే య॒జ్ఞేన॒ వై శ్రా᳚మ్యసి . అ॒హము॒ వై
 య॒జ్ఞో᳚ఽస్మి . మాం ను య॑జస్వ . అథ॑ తే స॒త్యో య॒జ్ఞో భ॑విష్యతి . అను॑ స్వ॒ర్గం
 లో॒కం వే॒థ్స్యసీతి॑ . స ఏ॒తమ॒గ్నయే॒ కామా॑య పురో॒డాశ॑మ॒ష్టాక॑పాలం॒
 నిర॑వపత్ . య॒జ్ఞాయ॑ చ॒రుం . అను॑మత్యై చ॒రుం . తతో॒ వై తస్య॑ స॒త్యో
 య॒జ్ఞో॑ఽభవత్ . అను॑ స్వ॒ర్గం లో॒కమ॑విందత్ . స॒త్యో హ॒ వా అ॑స్య య॒జ్ఞో
 భ॑వతి . అను॑ స్వ॒ర్గం లో॒కం విం॑దతి . య ఏ॒తేన॑ హ॒విషా॒ యజ॑తే . య ఉ॑
 చైనదే॒వం వేద॑ . సోఽత్ర॑ జుహోతి . అ॒గ్నయే॒ కామా॑య॒ స్వాహా॑ య॒జ్ఞాయ॒ స్వాహా᳚
 . అను॑మత్యై॒ స్వాహా᳚ ప్ర॒జాప॑తయే॒ స్వాహా᳚ . స్వ॒ర్గాయ॑ లో॒కాయ॒ స్వాహా॒ఽగ్నయే᳚
 స్విష్ట॒కృతే॒ స్వాహేతి॑ .. 3. 12. 2. 5..

7 తమాపో᳚ఽబ్రువన్ . ప్రజా॑పతే॒ఽప్సు వై సర్వే॒ కామాః᳚ శ్రి॒తాః . వ॒యము॒ వా ఆపః॑ స్మః
 . అ॒స్మాన్ను య॑జస్వ . అథ॒ త్వయి॒ సర్వే॒ కామాః᳚ శ్రయిష్యంతే . అను॑ స్వ॒ర్గం లో॒కం
 వే॒థ్స్యసీతి॑ . స ఏ॒తమ॒గ్నయే॒ కామా॑య పురో॒డాశ॑మ॒ష్టాక॑పాలం॒ నిర॑వపత్ .
 అ॒ద్భ్యశ్చ॒రుం . అను॑మత్యై చ॒రుం . తతో॒ వై తస్మిం॒థ్సర్వే॒ కామా॑ అశ్రయంత .
 అను॑ స్వ॒ర్గం లో॒కమ॑విందత్ . సర్వే॑ హ॒ వా అ॑స్మి॒న్ కామాః᳚ శ్రయంతే . అను॑ స్వ॒ర్గం
 లో॒కం విం॑దతి . య ఏ॒తేన॑ హ॒విషా॒ యజ॑తే . య ఉ॑ చైనదే॒వం వేద॑ . సోఽత్ర॑
 జుహోతి . అ॒గ్నయే॒ కామా॑య॒ స్వాహా॒ఽద్భ్యః స్వాహా᳚ . అను॑మత్యై॒ స్వాహా᳚ ప్ర॒జాప॑తయే॒
 స్వాహా᳚ . స్వ॒ర్గాయ॑ లో॒కాయ॒ స్వాహా॒ఽగ్నయే᳚ స్విష్ట॒కృతే॒ స్వాహేతి॑ .. 3. 12. 2. 6..

8 తమ॒గ్నిర్బ॑లి॒మాన॑బ్రవీత్ . ప్రజా॑పతే॒ఽగ్నయే॒ వై బ॑లి॒మతే॒ సర్వా॑ణి భూ॒తాని॑
 బ॒లిꣳ హ॑రంతి . అ॒హము॒ వా అ॒గ్నిర్బ॑లి॒మాన॑స్మి . మాం ను య॑జస్వ . అథ॑ తే॒
 సర్వా॑ణి భూ॒తాని॑ బ॒లిꣳ హ॑రిష్యంతి . అను॑ స్వ॒ర్గం లో॒కం వే॒థ్స్యసీతి॑ . స
 ఏ॒తమ॒గ్నయే॒ కామా॑య పురో॒డాశ॑మ॒ష్టాక॑పాలం॒ నిర॑వపత్ . అ॒గ్నయే॑ బలి॒మతే॑
 చ॒రుం . అను॑మత్యై చ॒రుం . తతో॒ వై తస్మై॒ సర్వా॑ణి భూ॒తాని॑ బ॒లిమ॑హరన్ .
 అను॑ స్వ॒ర్గం లో॒కమ॑విందత్ . సర్వా॑ణి హ॒ వా అ॑స్మై భూ॒తాని॑ బ॒లిꣳ హ॑రంతి .
 అను॑ స్వ॒ర్గం లో॒కం విం॑దతి . య ఏ॒తేన॑ హ॒విషా॒ యజ॑తే . య ఉ॑ చైనదే॒వం
 వేద॑ . సోఽత్ర॑ జుహోతి . అ॒గ్నయే॒ కామా॑య॒ స్వాహా॒ఽగ్నయే॑ బలి॒మతే॒ స్వాహా᳚ .
 అను॑మత్యై॒ స్వాహా᳚ ప్ర॒జాప॑తయే॒ స్వాహా᳚ . స్వ॒ర్గాయ॑ లో॒కాయ॒ స్వాహా॒ఽగ్నయే᳚
 స్విష్ట॒కృతే॒ స్వాహేతి॑ .. 3. 12. 2. 7..

9 తమను॑విత్తిరబ్రవీత్ . ప్రజా॑పతే స్వ॒ర్గం వై లో॒కమను॑ వివిథ్ససి . అ॒హము॒ వా
 అను॑విత్తిరస్మి . మాం ను య॑జస్వ . అథ॑ తే స॒త్యాఽను॑విత్తిర్భవిష్యతి . అను॑ స్వ॒ర్గం
 లో॒కం వే॒థ్స్యసీతి॑ . స ఏ॒తమ॒గ్నయే॒ కామా॑య పురో॒డాశ॑మ॒ష్టాక॑పాలం॒
 నిర॑వపత్ . అను॑విత్త్యై చ॒రుం . అను॑మత్యై చ॒రుం . తతో॒ వై తస్య॑
 స॒త్యాఽను॑విత్తిరభవత్ . అను॑ స్వ॒ర్గం లో॒కమ॑విందత్ . స॒త్యా హ॒ వా
 అ॒స్యాను॑విత్తిర్భవతి . అను॑ స్వ॒ర్గం లో॒కం విం॑దతి . య ఏ॒తేన॑ హ॒విషా॒ యజ॑తే .
 య ఉ॑ చైనదే॒వం వేద॑ . సోఽత్ర॑ జుహోతి . అ॒గ్నయే॒ కామా॑య॒ స్వాహాఽను॑విత్త్యై॒
 స్వాహా᳚ . అను॑మత్యై॒ స్వాహా᳚ ప్ర॒జాప॑తయే॒ స్వాహా᳚ . స్వ॒ర్గాయ॑ లో॒కాయ॒
 స్వాహా॒ఽగ్నయే᳚ స్విష్ట॒కృతే॒ స్వాహేతి॑ .. 3. 12. 2. 8..

10 తా వా ఏ॒తాః స॒ప్త స్వ॒ర్గస్య॑ లో॒కస్య॒ ద్వారః॑ . ది॒వఃశ్యే॑న॒యోఽను॑విత్తయో॒
 నామ॑ . ఆశా᳚ ప్రథ॒మాꣳ ర॑క్షతి . కామో᳚ ద్వి॒తీయాం᳚ . బ్రహ్మ॑ తృ॒తీయాం᳚ .
 య॒జ్ఞశ్చ॑తు॒ర్థీం . ఆపః॑ పంచ॒మీం . అ॒గ్నిర్బ॑లి॒మాంత్ష॒ష్ఠీం . అను॑విత్తిః
 సప్త॒మీం . అను॑ హ॒ వై స్వ॒ర్గం లో॒కం విం॑దతి . కా॒మ॒చారో᳚ఽస్య స్వ॒ర్గే లో॒కే
 భ॑వతి . య ఏ॒తాభి॒రిష్టి॑భి॒ర్యజ॑తే . య ఉ॑ చైనా ఏ॒వం వేద॑ . తాస్వ॑న్వి॒ష్టి .
 ప॒ష్ఠౌ॒హీ॒వ॒రాం ద॑ద్యాత్క॒ꣳ॒సం చ॑ . స్త్రియై॑ చాభా॒రꣳ సమృ॑ద్ధ్యై
 .. 3. 12. 2. 9..

11 తప॑సా దే॒వా దే॒వతా॒మగ్ర॑ ఆయన్ . తప॒సర్ష॑యః॒ స్వ॑రన్వ॑విందన్ .
 తప॑సా స॒పత్నా॒న్ ప్రణు॑దా॒మారా॑తీః . యేనే॒దం విశ్వం॒ పరి॑భూతం॒ యదస్తి॑ .
 ప్ర॒థ॒మ॒జం దే॒వꣳ హ॒విషా॑ విధేమ . స్వ॒యం॒భు బ్రహ్మ॑ పర॒మం తపో॒ యత్
 . స ఏ॒వ పు॒త్రః స పి॒తా స మా॒తా . తపో॑ హ య॒క్షం ప్ర॑థ॒మꣳ సంబ॑భూవ .
 శ్ర॒ద్ధయా దే॑వో దేవ॒త్వమ॑శ్నుతే . శ్ర॒ద్ధా ప్ర॑తి॒ష్ఠా లో॒కస్య॑ దే॒వీ .. 3. 12. 3. 1..

12 సా నో॑ జుషా॒ణోప॑ య॒జ్ఞమాగా᳚త్ . కామ॑వథ్సా॒ఽమృతం॒ దుహా॑నా . శ్ర॒ద్ధా
 దే॒వీ ప్ర॑థమ॒జా ఋ॒తస్య॑ . విశ్వ॑స్య భ॒ర్త్రీ జగ॑తః ప్రతి॒ష్ఠా . తాగ్
 శ్ర॒ద్ధాꣳ హ॒విషా॑ యజామహే . సా నో॑ లో॒కమ॒మృతం॑ దధాతు . ఈశా॑నా దే॒వీ
 భువ॑న॒స్యాధి॑పత్నీ . ఆగా᳚థ్స॒త్యꣳ హ॒విరి॒దం జు॑షా॒ణం . యస్మా᳚ద్దే॒వా
 జ॑జ్ఞిరే॒ భువ॑నం చ॒ విశ్వే᳚ . తస్మై॑ విధేమ హ॒విషా॑ ఘృ॒తేన॑ .. 3. 12. 3. 2..

13 యథా॑ దే॒వైః స॑ధ॒మాదం॑ మదేమ . యస్య॑ ప్రతి॒ష్ఠోర్వం॑తరి॑క్షం .
 యస్మా᳚ద్దే॒వా జ॑జ్ఞిరే॒ భువ॑నం చ॒ సర్వే᳚ . తథ్స॒త్యమర్చ॒దుప॑ య॒జ్ఞం
 న॒ ఆగా᳚త్ . బ్రహ్మాహు॑తీ॒రుప॒మోద॑మానం . మన॑సో॒ వశే॒ సర్వ॑మి॒దం బ॑భూవ .
 నాన్యస్య॒ మనో॒ వశ॒మన్వి॑యాయ . భీ॒ష్మో హి దే॒వః సహ॑సః॒ సహీ॑యాన్ . స నో॑
 జుషా॒ణ ఉప॑ య॒జ్ఞమాగా᳚త్ . ఆకూ॑తీనా॒మధి॑పతిం॒ చేత॑సాం చ .. 3. 12. 3. 3..

14 సం॒క॒ల్పజూ॑తిం దే॒వం వి॑ప॒శ్చిం . మనో॒ రాజా॑నమి॒హ వ॒ర్ధయం॑తః .
 ఉ॒ప॒హ॒వే᳚ఽస్య సుమ॒తౌ స్యా॑మ . చర॑ణం ప॒విత్రం॒ విత॑తం పురా॒ణం .
 యేన॑ పూ॒తస్తర॑తి దుష్కృ॒తాని॑ . తేన॑ ప॒విత్రే॑ణ శు॒ద్ధేన॑ పూ॒తాః
 . అతి॑ పా॒ప్మాన॒మరా॑తిం తరేమ . లో॒కస్య॒ ద్వార॑మర్చి॒మత్ప॒విత్రం᳚
 . జ్యోతి॑ష్మ॒ద్భ్రాజ॑మానం॒ మహ॑స్వత్ . అ॒మృత॑స్య॒ ధారా॑ బహు॒ధా
 దోహ॑మానం . చర॑ణం నో లో॒కే సుధి॑తాం దధాతు . అ॒గ్నిర్మూ॒ర్ధా భువః॑ . అను॑
 నో॒ఽద్యాను॑మతి॒రన్విద॑నుమతే॒ త్వం . హ॒వ్య॒వాహ॒గ్గ్॒ స్వి॑ష్టం .. 3. 12. 3. 4..

 దే॒వీ ఘృ॒తేన॒ చేత॑సాం చ॒ దోహ॑మానం చ॒త్వారి॑ చ .. 3..

15 దే॒వేభ్యో॒ వై స్వ॒ర్గో లో॒కస్తి॒రో॑ఽభవత్ . తే ప్ర॒జాప॑తిమబ్రువన్
 . ప్రజా॑పతే స్వ॒ర్గో వై నో॑ లో॒కస్తి॒రో॑ఽభూత్ . తమన్వి॒చ్ఛేతి॑ .
 తం య॑జ్ఞక్ర॒తుభి॒రన్వై᳚చ్ఛత్ . తం య॑జ్ఞక్ర॒తుభి॒ర్నాన్వ॑విందత్ .
 తమిష్టి॑భి॒రన్వై᳚చ్ఛత్ . తమిష్టి॑భి॒రన్వ॑విందత్ . తదిష్టీ॑నామిష్టి॒త్వం .
 ఏష్ట॑యో హ॒ వై నామ॑ . తా ఇష్ట॑య॒ ఇత్యాచ॑క్షతే ప॒రోక్షే॑ణ . ప॒రోక్ష॑ప్రియా
 ఇవ॒ హి దే॒వాః .. 3. 12. 4. 1..

16 తం తపో᳚ఽబ్రవీత్ . ప్రజా॑పతే॒ తప॑సా॒ వై శ్రా᳚మ్యసి . అ॒హము॒ వై తపో᳚ఽస్మి .
 మాం ను య॑జస్వ . అథ॑ తే స॒త్యం తపో॑ భవిష్యతి . అను॑ స్వ॒ర్గం లో॒కం వే॒థ్స్యసీతి॑
 . స ఏ॒తమా᳚గ్నే॒యమ॒ష్టాక॑పాలం॒ నిర॑వపత్ . తప॑సే చ॒రుం . అను॑మత్యై చ॒రుం
 . తతో॒ వై తస్య॑ స॒త్యం తపో॑ఽభవత్ . అను॑ స్వ॒ర్గం లో॒కమ॑విందత్ . స॒త్యꣳ
 హ॒ వా అ॑స్య॒ తపో॑ భవతి . అను॑ స్వ॒ర్గం లో॒కం విం॑దతి . య ఏ॒తేన॑ హ॒విషా॒
 యజ॑తే . య ఉ॑ చైనదే॒వం వేద॑ . సోఽత్ర॑ జుహోతి . అ॒గ్నయే॒ స్వాహా॒ తప॑సే॒ స్వాహా᳚
 . అను॑మత్యై॒ స్వాహా᳚ ప్ర॒జాప॑తయే॒ స్వాహా᳚ . స్వ॒ర్గాయ॑ లో॒కాయ॒ స్వాహా॒ఽగ్నయే᳚
 స్విష్ట॒కృతే॒ స్వాహేతి॑ .. 3. 12. 4. 2..

17 త2ꣳ శ్ర॒ద్ధాఽబ్ర॑వీత్ . ప్రజా॑పతే శ్ర॒ద్ధయా॒ వై శ్రా᳚మ్యసి . అ॒హము॒
 వై శ్ర॒ద్ధాఽస్మి॑ . మాం ను య॑జస్వ . అథ॑ తే స॒త్యా శ్ర॒ద్ధా భ॑విష్యతి .
 అను॑ స్వ॒ర్గం లో॒కం వే॒థ్స్యసీతి॑ . స ఏ॒తమా᳚గ్నే॒యమ॒ష్టాక॑పాలం॒ నిర॑వపత్ .
 శ్ర॒ద్ధాయై॑ చ॒రుం . అను॑మత్యై చ॒రుం . తతో॒ వై తస్య॑ స॒త్యా శ్ర॒ద్ధాఽభ॑వత్
 . అను॑ స్వ॒ర్గం లో॒కమ॑విందత్ . స॒త్యా హ॒ వా అ॑స్య శ్ర॒ద్ధా భ॑వతి . అను॑ స్వ॒ర్గం
 లో॒కం విం॑దతి . య ఏ॒తేన॑ హ॒విషా॒ యజ॑తే . య ఉ॑ చైనదే॒వం వేద॑ . సోఽత్ర॑
 జుహోతి . అ॒గ్నయే॒ స్వాహా᳚ శ్ర॒ద్ధాయై॒ స్వాహా᳚ . అను॑మత్యై॒ స్వాహా᳚ ప్ర॒జాప॑తయే॒
 స్వాహా᳚ . స్వ॒ర్గాయ॑ లో॒కాయ॒ స్వాహా॒ఽగ్నయే᳚ స్విష్ట॒కృతే॒ స్వాహేతి॑ .. 3. 12. 4. 3..

18 తꣳ స॒త్యమ॑బ్రవీత్ . ప్రజా॑పతే స॒త్యేన॒ వై శ్రా᳚మ్యసి . అ॒హము॒ వై
 స॒త్యమ॑స్మి . మాం ను య॑జస్వ . అథ॑ తే స॒త్యꣳ స॒త్యం భ॑విష్యతి . అను॑
 స్వ॒ర్గం లో॒కం వే॒థ్స్యసీతి॑ . స ఏ॒తమా᳚గ్నే॒యమ॒ష్టాక॑పాలం॒ నిర॑వపత్ .
 స॒త్యాయ॑ చ॒రుం . అను॑మత్యై చ॒రుం . తతో॒ వై తస్య॑ స॒త్యꣳ స॒త్యమ॑భవత్
 . అను॑ స్వ॒ర్గం లో॒కమ॑విందత్ . స॒త్యꣳ హ॒ వా అ॑స్య స॒త్యం భ॑వతి . అను॑
 స్వ॒ర్గం లో॒కం విం॑దతి . య ఏ॒తేన॑ హ॒విషా॒ యజ॑తే . య ఉ॑ చైనదే॒వం
 వేద॑ . సోఽత్ర॑ జుహోతి . అ॒గ్నయే॒ స్వాహా॑ స॒త్యాయ॒ స్వాహా᳚ . అను॑మత్యై॒ స్వాహా᳚
 ప్ర॒జాప॑తయే॒ స్వాహా᳚ . స్వ॒ర్గాయ॑ లో॒కాయ॒ స్వాహా॒ఽగ్నయే᳚ స్విష్ట॒కృతే॒ స్వాహేతి॑
 .. 3. 12. 4. 4..

19 తం మనో᳚ఽబ్రవీత్ . ప్రజా॑పతే॒ మన॑సా॒ వై శ్రా᳚మ్యసి . అ॒హము॒ వై మనో᳚ఽస్మి .
 మాం ను య॑జస్వ . అథ॑ తే స॒త్యం మనో॑ భవిష్యతి . అను॑ స్వ॒ర్గం లో॒కం వే॒థ్స్యసీతి॑
 . స ఏ॒తమా᳚గ్నే॒యమ॒ష్టాక॑పాలం॒ నిర॑వపత్ . మన॑సే చ॒రుం . అను॑మత్యై చ॒రుం
 . తతో॒ వై తస్య॑ స॒త్యం మనో॑ఽభవత్ . అను॑ స్వ॒ర్గం లో॒కమ॑విందత్ . స॒త్యꣳ
 హ॒ వా అ॑స్య॒ మనో॑ భవతి . అను॑ స్వ॒ర్గం లో॒కం విం॑దతి . య ఏ॒తేన॑ హ॒విషా॒
 యజ॑తే . య ఉ॑ చైనదే॒వం వేద॑ . సోఽత్ర॑ జుహోతి . అ॒గ్నయే॒ స్వాహా॒ మన॑సే॒ స్వాహా᳚
 . అను॑మత్యై॒ స్వాహా᳚ ప్ర॒జాప॑తయే॒ స్వాహా᳚ . స్వ॒ర్గాయ॑ లో॒కాయ॒ స్వాహా॒ఽగ్నయే᳚
 స్విష్ట॒కృతే॒ స్వాహేతి॑ .. 3. 12. 4. 5..

20 తం చర॑ణమబ్రవీత్ . ప్రజా॑పతే॒ చర॑ణేన॒ వై శ్రా᳚మ్యసి . అ॒హము॒ వై
 చర॑ణమస్మి . మాం ను య॑జస్వ . అథ॑ తే స॒త్యం చర॑ణం భవిష్యతి . అను॑ స్వ॒ర్గం
 లో॒కం వే॒థ్స్యసీతి॑ . స ఏ॒తమా᳚గ్నే॒యమ॒ష్టాక॑పాలం॒ నిర॑వపత్ . చర॑ణాయ
 చ॒రుం . అను॑మత్యై చ॒రుం . తతో॒ వై తస్య॑ స॒త్యం చర॑ణమభవత్ . అను॑ స్వ॒ర్గం
 లో॒కమ॑విందత్ . స॒త్యꣳ హ॒ వా అ॑స్య॒ చర॑ణం భవతి . అను॑ స్వ॒ర్గం లో॒కం
 విం॑దతి . య ఏ॒తేన॑ హ॒విషా॒ యజ॑తే . య ఉ॑ చైనదే॒వం వేద॑ . సోఽత్ర॑ జుహోతి
 . అ॒గ్నయే॒ స్వాహా॒ చర॑ణాయ॒ స్వాహా᳚ . అను॑మత్యై॒ స్వాహా᳚ ప్ర॒జాప॑తయే॒ స్వాహా᳚
 . స్వ॒ర్గాయ॑ లో॒కాయ॒ స్వాహా॒ఽగ్నయే᳚ స్విష్ట॒కృతే॒ స్వాహేతి॑ .. 3. 12. 4. 6..

21 తా వా ఏ॒తాః పంచ॑ స్వ॒ర్గస్య॑ లో॒కస్య॒ ద్వారః॑ . అపా॑ఘా॒ అను॑విత్తయో॒ నామ॑
 . తపః॑ ప్రథ॒మాꣳ ర॑క్షతి . శ్ర॒ద్ధా ద్వి॒తీయాం᳚ . స॒త్యం తృ॒తీయాం᳚ .
 మన॑శ్చతు॒ర్థీం . చర॑ణం పంచ॒మీం . అను॑ హ॒ వై స్వ॒ర్గం లో॒కం విం॑దతి .
 కా॒మ॒చారో᳚ఽస్య స్వ॒ర్గే లో॒కే భ॑వతి . య ఏ॒తాభి॒రిష్టి॑భి॒ర్యజ॑తే . య ఉ॑
 చైనా ఏ॒వం వేద॑ . తాస్వ॑న్వి॒ష్టి . ప॒ష్ఠౌ॒హీ॒వ॒రాం ద॑ద్యాత్క॒ꣳ॒సం చ॑
 . స్త్రియై॑ చాభా॒రꣳ సమృ॑ద్ధ్యై .. 3. 12. 4. 7..

22 బ్రహ్మ॒ వై చతు॑ర్హోతారః . చతు॑ర్హోతృ॒భ్యోఽధి॑ య॒జ్ఞో నిర్మి॑తః . నైనꣳ॑
 శ॒ప్తం . నాభిచ॑రిత॒మాగ॑చ్ఛతి . య ఏ॒వం వేద॑ . యో హ॒ వై చతు॑ర్హోతృణాం
 చతుర్హోతృ॒త్వం వేద॑ . అథో॒ పంచ॑హోతృత్వం . సర్వా॑ హాస్మై॒ దిశః॑ కల్పంతే .
 వా॒చస్పతి॒ర్॒ హోతా॒ దశ॑హోతౄణాం . పృ॒థి॒వీ హోతా॒ చతు॑ర్హోతౄణాం .. 3. 12. 5. 1..

23 అ॒గ్నిర్హోతా॒ పంచ॑హోతౄణాం . వాగ్ఘోతా॒ షడ్ఢో॑తౄణాం . మ॒హాహ॑వి॒ర్॒ హోతా॑
 స॒ప్తహో॑తౄణాం . ఏ॒తద్వై చతు॑ర్హోతృణాం చతుర్హోతృ॒త్వం . అథో॒ పంచ॑హోతృత్వం
 . సర్వా॑ హాస్మై॒ దిశః॑ కల్పంతే . య ఏ॒వం వేద॑ . ఏ॒షా వై స॑ర్వవి॒ద్యా .
 ఏ॒తద్భే॑ష॒జం . ఏ॒షా పం॒క్తిః స్వ॒ర్గస్య॑ లో॒కస్యాం᳚జ॒సాఽయ॑నిః స్రు॒తిః ..

 3. 12. 5. 2..

24 ఏ॒తాన్, యోఽధ్యైత్యఛ॑దిర్ద॒ర్॒శే యావ॑త్త॒రసం᳚ . స్వ॑రేతి . అ॒న॒ప॒బ్ర॒వః
 సర్వ॒మాయు॑రేతి . విం॒దతే᳚ ప్ర॒జాం . రా॒యస్పోషం॑ గౌప॒త్యం . బ్ర॒హ్మ॒వ॒ర్చ॒సీ
 భ॑వతి . ఏ॒తాన్, యోఽధ్యైతి॑ . స్పృ॒ణోత్యా॒త్మానం᳚ . ప్ర॒జాం పి॒తౄన్ . ఏ॒తాన్,
 వా అ॑రు॒ణ ఔ॑పవే॒శిర్వి॒దాంచ॑కార .. 3. 12. 5. 3..

25 ఏ॒తైర॑ధివా॒దమపా॑జయత్ . అథో॒ విశ్వం॑ పా॒ప్మానం᳚ . స్వ॑ర్యయౌ . ఏ॒తాన్,
 యోఽధ్యైతి॑ . అ॒ధి॒వా॒దం జ॑యతి . అథో॒ విశ్వం॑ పా॒ప్మానం᳚ . స్వ॑రేతి .
 ఏ॒తైర॒గ్నిం చి॑న్వీత స్వ॒ర్గకా॑మః . ఏ॒తైరాయు॑ష్కామః . ప్ర॒జా ప॒శుకా॑మో వా ..

 3. 12. 5. 4..

26 పు॒రస్తా॒ద్దశ॑హోతార॒ముదం॑చ॒ముప॑దధాతి యావత్ప॒దం . హృద॑యం॒
 యజు॑షీ॒ పత్న్యౌ॑ చ . ద॒క్షి॒ణ॒తః ప్రాంచం॒ చతు॑ర్హోతారం .
 ప॒శ్చాదుదం॑చం॒ పంచ॑హోతారం . ఉ॒త్త॒ర॒తః ప్రాంచ॒ꣳ॒ షడ్ఢో॑తారం .
 ఉ॒పరి॑ష్టా॒త్ప్రాంచꣳ॑ స॒ప్తహో॑తారం . హృద॑యం॒ యజూꣳ॑షి॒ పత్న్య॑శ్చ .
 య॒థా॒వ॒కా॒శం గ్రహాన్॑ . య॒థా॒వ॒కా॒శం ప్ర॑తిగ్ర॒హాం ల్లో॑కంపృ॒ణాశ్చ॑
 . సర్వా॑ హాస్యై॒తా దే॒వతాః᳚ ప్రీ॒తా అ॒భీష్టా॑ భవంతి .. 3. 12. 5. 5..

27 సదే॑వమ॒గ్నిం చి॑నుతే . ర॒థసం॑మితశ్చేత॒వ్యః॑ . వజ్రో॒ వై రథః॑ .
 వజ్రే॑ణై॒వ పా॒ప్మానం॒ భ్రాతృ॑వ్య2ꣳ స్తృణుతే . ప॒క్షః సం॑మితశ్చేత॒వ్యః॑
 . ఏ॒తావా॒న్॒ వై రథః॑ . యావ॑త్ప॒క్షః . ర॒థసం॑మితమే॒వ చి॑నుతే . ఇ॒మమే॒వ
 లో॒కం ప॑శుబం॒ధేనా॒భిజ॑యతి . అథో॑ అగ్నిష్టో॒మేన॑ .. 3. 12. 5. 6..

28 అం॒తరి॑క్షము॒క్థ్యే॑న . స్వ॑రతిరా॒త్రేణ॑ . సర్వా᳚న్ లో॒కాన॑హీ॒నేన॑ . అథో॑
 స॒త్రేణ॑ . వరో॒ దక్షి॑ణా . వరే॑ణై॒వ వరగ్గ్॑ స్పృణోతి . ఆ॒త్మా హి వరః॑ .
 ఏక॑విꣳశతి॒ర్దక్షి॑ణా దదాతి . ఏ॒క॒వి॒ꣳ॒శో వా ఇ॒తః స్వ॒ర్గో లో॒కః .
 ప్ర స్వ॒ర్గం లో॒కమా᳚ప్నోతి .. 3. 12. 5. 7..

29 అ॒సావా॑ది॒త్య ఏ॑కవి॒ꣳ॒శః . అ॒ముమే॒వాది॒త్యమా᳚ప్నోతి . శ॒తం ద॑దాతి .
 శ॒తాయుః॒ పురు॑షః శ॒తేంద్రి॑యః . ఆయు॑ష్యే॒వేంద్రి॒యే ప్రతి॑తిష్ఠతి . స॒హస్రం॑
 దదాతి . స॒హస్ర॑సంమితః స్వ॒ర్గో లో॒కః . స్వ॒ర్గస్య॑ లో॒కస్యా॒భిజి॑త్యై .
 అ॒న్వి॒ష్ట॒కం దక్షి॑ణా దదాతి . సర్వా॑ణి॒ వయాꣳ॑సి .. 3. 12. 5. 8..

30 సర్వ॒స్యాప్త్యై᳚ . సర్వ॒స్యావ॑రుద్ధ్యై . యది॒ న విం॒దేత॑ . మం॒థానే॑తావ॒తో
 ద॑ద్యాదోద॒నాన్, వా᳚ . అ॒శ్ను॒తే తం కామం᳚ . యస్మై॒ కామా॑యా॒గ్నిశ్చీ॒యతే᳚ .
 ప॒ష్ఠౌ॒హీం త్వం॒తర్వ॑తీం దద్యాత్ . సా హి సర్వా॑ణి॒ వయాꣳ॑సి . సర్వ॒స్యాప్త్యై᳚
 . సర్వ॒స్యావ॑రుద్ధ్యై .. 3. 12. 5. 9..

31 హిర॑ణ్యం దదాతి . హిర॑ణ్యజ్యోతిరే॒వ స్వ॒ర్గం లో॒కమే॑తి . వాసో॑ దదాతి . తేనాయుః॒
 ప్రతి॑రతే . వే॒ది॒తృ॒తీ॒యే య॑జేత . త్రిష॑త్యా॒ హి దే॒వాః . స స॑త్యమ॒గ్నిం
 చి॑నుతే . తదే॒తత్ప॑శుబం॒ధే బ్రాహ్మ॑ణం బ్రూయాత్ . నేత॑రేషు య॒జ్ఞేషు॑ . యో హ॒
 వై చతు॑ర్హోతౄననుసవ॒నం త॑ర్పయిత॒వ్యాన్॑ వేద॑ .. 3. 12. 5. 10..

32 తృప్య॑తి ప్ర॒జయా॑ ప॒శుభిః॑ . ఉపై॑నꣳ సోమపీ॒థో న॑మతి . ఏ॒తే వై
 చతు॑ర్హోతారోఽనుసవ॒నం త॑ర్పయిత॒వ్యాః᳚ . యే బ్రా᳚హ్మ॒ణా బ॑హు॒విదః॑ . తేభ్యో॒
 యద్దక్షి॑ణా॒ న నయే᳚త్ . దురి॑ష్ట2ꣳ స్యాత్ . అ॒గ్నిమ॑స్య వృంజీరన్ . తేభ్యో॑
 యథాశ్ర॒ద్ధం ద॑ద్యాత్ . స్వి॑ష్టమే॒వైతత్క్రి॑యతే . నాస్యా॒గ్నిం వృం॑జతే .. 3. 12. 5. 11..

33 హి॒ర॒ణ్యే॒ష్ట॒కో భ॑వతి . యావ॑దుత్త॒మమం॑గులికాం॒డం య॑జ్ఞప॒రుషా॒
 సంమి॑తం . తేజో॒ హిర॑ణ్యం . యది॒ హిర॑ణ్యం॒ న విం॒దేత్ . శర్క॑రా అ॒క్తా ఉప॑దధ్యాత్
 . తేజో॑ ఘృ॒తం . సతే॑జసమే॒వాగ్నిం చి॑నుతే . అ॒గ్నిం చి॒త్వా సౌ᳚త్రామ॒ణ్యా య॑జేత
 మైత్రావరు॒ణ్యా వా᳚ . వీ॒ర్యే॑ణ॒ వా ఏ॒ష వ్యృ॑ద్ధ్యతే . యో᳚ఽగ్నిం చి॑ను॒తే .

34 యావ॑దే॒వ వీ॒ర్యం᳚ . తద॑స్మిందధాతి . బ్రహ్మ॑ణః॒ సాయు॑జ్యꣳ సలో॒కతా॑మాప్నోతి
 . ఏ॒తాసా॑మే॒వ దే॒వతా॑నా॒ꣳ॒ సాయు॑జ్యం . సా॒ర్ష్టితాꣳ॑ సమాన లో॒కతా॑మాప్నోతి
 . య ఏ॒తమ॒గ్నిం చి॑ను॒తే . య ఉ॑ చైనమే॒వం వేద॑ . ఏ॒తదే॒వ సా॑వి॒త్రే
 బ్రాహ్మ॑ణం . అథో॑ నాచికే॒తే .. 3. 12. 5. 12.. హోతా॒ చతు॑ర్హోతౄణాగ్ స్రు॒తిశ్చ॑కార
 వా భవంత్యగ్నిష్టో॒మేనా᳚ప్నోతి॒ వయాꣳ॑సి॒ వయాꣳ॑సి॒ సర్వ॒స్యాప్త్యై॒
 సర్వ॒స్యావ॑రుధ్యై॒ వేద॑ వృంజతే చిను॒తే నవ॑ చ .. 5..

35 యచ్చా॒మృతం॒ యచ్చ॒ మర్త్యం᳚ . యచ్చ॒ ప్రాణి॑తి॒ యచ్చ॒ న . సర్వా॒స్తా
 ఇష్ట॑కాః కృ॒త్వా . ఉప॑ కామ॒దుఘా॑ దధే . తేనర్షి॑ణా॒ తేన॒ బ్రహ్మ॑ణా . తయా॑
 దే॒వత॑యాఽఙ్గిర॒స్వద్ధ్రు॒వా సీ॑ద . సర్వాః॒ స్త్రియః॒ సర్వా᳚న్ పు॒ꣳ॒సః . సర్వం॒
 న స్త్రీ॑పుమం చ॒ యత్ . సర్వా॒స్తాః . యావం॑తః పా॒ꣳ॒సవో॒ భూమేః᳚ .. 3. 12. 6. 1..

36 సంఖ్యా॑తా దేవమా॒యయా᳚ . సర్వా॒స్తాః . యావం॑త॒ ఊషాః᳚ పశూ॒నాం . పృ॒థి॒వ్యాం
 పుష్టి॑ర్హి॒తాః . సర్వా॒స్తాః . యావ॑తీః॒ సిక॑తాః॒ సర్వాః᳚ . అ॒ప్స్వం॑తశ్చ॒ యాః
 శ్రి॒తాః . సర్వా॒స్తాః . యావ॑తీః॒ శర్క॑రా॒ ధృత్యై᳚ . అ॒స్యాం పృ॑థి॒వ్యామధి॑
 .. 3. 12. 6. 2..

37 సర్వా॒స్తాః . యావం॒తోఽశ్మా॑నో॒ఽస్యాం పృ॑థి॒వ్యాం . ప్ర॒తి॒ష్ఠాసు॒ ప్రతి॑ష్ఠితాః
 . సర్వా॒స్తాః . యావ॑తీర్వీ॒రుధః॒ సర్వాః᳚ . విష్ఠి॑తాః పృథి॒వీమను॑ . సర్వా॒స్తాః .
 యావ॑తీ॒రోష॑ధీః॒ సర్వాః᳚ . విష్ఠి॑తాః పృథి॒వీమను॑ . సర్వా॒స్తాః .. 3. 12. 6. 3..

38 యావం॑తో॒ వన॒స్పత॑యః . అ॒స్యాం పృ॑థి॒వ్యామధి॑ . సర్వా॒స్తాః .
 యావం॑తో గ్రా॒మ్యాః ప॒శవః॒ సర్వే᳚ . ఆ॒ర॒ణ్యాశ్చ॒ యే . సర్వా॒స్తాః .
 యే ద్వి॒పాద॒శ్చతు॑ష్పాదః . అ॒పాద॑ ఉదరస॒ర్పిణః॑ . సర్వా॒స్తాః .
 యావ॒దాంజ॑నము॒చ్యతే᳚ .. 3. 12. 6. 4..

39 దే॒వ॒త్రా యచ్చ॑ మాను॒షం . సర్వా॒స్తాః . యావ॑త్కృ॒ష్ణాయ॑స॒ꣳ॒ సర్వం᳚
 . దే॒వ॒త్రా యచ్చ॑ మాను॒షం . సర్వా॒స్తాః . యావ॑ల్లో॒హాయ॑స॒ꣳ॒ సర్వం᳚ .
 దే॒వ॒త్రా యచ్చ॑ మాను॒షం . సర్వా॒స్తాః . సర్వ॒ꣳ॒ సీస॒ꣳ॒ సర్వం॒ త్రపు॑
 . దే॒వ॒త్రా యచ్చ॑ మాను॒షం .. 3. 12. 6. 5..

40 సర్వా॒స్తాః . సర్వ॒ꣳ॒ హిర॑ణ్యꣳ రజ॒తం . దే॒వ॒త్రా యచ్చ॑ మాను॒షం
 . సర్వా॒స్తాః . సర్వ॒ꣳ॒ సువ॑ర్ణ॒ꣳ॒ హరి॑తం . దే॒వ॒త్రా యచ్చ॑
 మాను॒షం . సర్వా॒స్తా ఇష్ట॑కాః కృ॒త్వా . ఉప॑ కామ॒దుఘా॑ దధే . తేనర్షి॑ణా॒
 తేన॒ బ్రహ్మ॑ణా . తయా॑ దే॒వత॑యాఽఙ్గిర॒స్వద్ధ్రు॒వా సీ॑ద .. 3. 12. 6. 6..

 భూమే॒రధి॒ విష్ఠి॑తాః పృథి॒వీమను॒ సర్వా॒స్తా ఉ॒చ్యతే॑ మాను॒షꣳ సీ॑ద ..

 6.. యచ్చ॒ స్త్రియః॑ పా॒ꣳ॒సవ॒ ఊషాః॒ సిక॑తాః॒ శర్క॑రా॒ అశ్మా॑నో వీ॒రుధ॒
 ఓష॑ధీ॒ర్వన॒స్పత॑యో గ్రా॒మ్యా యే ద్వి॒పాదో॒ యావ॒దాంజ॑నం॒ యావ॑త్కృ॒ష్ణాయ॑సం
 లో॒హాయ॑స॒ꣳ॒ సీస॒ꣳ॒ హిర॑ణ్య॒ꣳ॒ సువ॑ర్ణ॒ꣳ॒ హరి॑తమ॒ష్టాద॑శ
 ..

41 సర్వా॒ దిశో॑ ది॒క్షు . యచ్చాం॒తర్భూ॒తం ప్రతి॑ష్ఠితం . సర్వా॒స్తా
 ఇష్ట॑కాః కృ॒త్వా . ఉప॑ కామ॒దుఘా॑ దధే . తేనర్షి॑ణా॒ తేన॒ బ్రహ్మ॑ణా .
 తయా॑ దే॒వత॑యాఽఙ్గిర॒స్వద్ధ్రు॒వా సీ॑ద . అం॒తరి॑క్షం చ॒ కేవ॑లం .
 యచ్చా॒స్మిన్నం॑త॒రాహి॑తం . సర్వా॒స్తాః . ఆం॒త॒రి॒క్ష్య॑శ్చ॒ యాః ప్ర॒జాః .. 3. 12. 7. 1..

42 గం॒ధ॒ర్వా॒ప్స॒రస॑శ్చ॒ యే . సర్వా॒స్తాః . సర్వా॑నుదా॒రాంథ్స॒లిలాన్॑ .
 అం॒తరి॑క్షే॒ ప్రతి॑ష్ఠితాన్ . సర్వా॒స్తాః . సర్వా॑నుదా॒రాంథ్స॑లి॒లాన్ . స్థా॒వ॒రాః
 ప్రో॒ష్యా᳚శ్చ॒ యే . సర్వా॒స్తాః . సర్వాం॒ ధుని॒ꣳ॒ సర్వాం᳚ధ్వ॒ꣳ॒సాన్ .
 హి॒మో యచ్చ॑ శీ॒యతే᳚ .. 3. 12. 7. 2..

43 సర్వా॒స్తాః . సర్వా॒న్మరీ॑చీ॒న్॒ విత॑తాన్ . నీ॒హా॒రో యచ్చ॑ శీ॒యతే᳚ . సర్వా॒స్తాః
 . సర్వా॑ వి॒ద్యుతః॒ సర్వాం᳚థ్స్తనయి॒త్నూన్ . హ్రా॒దునీ॒ర్యచ్చ॑ శీ॒యతే᳚ . సర్వా॒స్తాః
 . సర్వాః॒ స్రవం॑తీః స॒రితః॑ . సర్వ॑మప్సుచ॒రం చ॒ యత్ . సర్వా॒స్తాః .. 3. 12. 7. 3..

44 యాశ్చ॒ కూప్యా॒ యాశ్చ॑ నా॒ద్యాః᳚ సము॒ద్రియాః᳚ . యాశ్చ॑ వైశం॒తీరు॒త
 ప్రా॑స॒చీర్యాః . సర్వా॒స్తాః . యే చో॒త్తిష్ఠం॑తి జీ॒మూతాః᳚ . యాశ్చ॒ వర్షం॑తి
 వృ॒ష్టయః॑ . సర్వా॒స్తాః . తప॒స్తేజ॑ ఆకా॒శం . యచ్చా॑కా॒శే ప్రతి॑ష్ఠితం .
 సర్వా॒స్తాః . వా॒యుం వయాꣳ॑సి॒ సర్వా॑ణి .. 3. 12. 7. 4..

45 అం॒త॒రి॒క్ష॒చ॒రం చ॒ యత్ . సర్వా॒స్తాః . అ॒గ్నిꣳ సూర్యం॑ చం॒ద్రం .
 మి॒త్రం వరు॑ణం॒ భగం᳚ . సర్వా॒స్తాః . స॒త్య2ꣳ శ్ర॒ద్ధాం తపో॒ దమం᳚ . నామ॑
 రూ॒పం చ॑ భూ॒తానాం᳚ . సర్వా॒స్తా ఇష్ట॑కాః కృ॒త్వా . ఉప॑ కామ॒దుఘా॑ దధే .
 తేనర్షి॑ణా॒ తేన॒ బ్రహ్మ॑ణా . తయా॑ దే॒వత॑యాఽఙ్గిర॒స్వద్ధ్రు॒వా సీ॑ద .. 3. 12. 7. 5.. ప్ర॒జా హి॒మో యచ్చ॑ శీ॒యతే॒ సర్వా॒స్తాః సర్వా॑ణి॒ బ్రహ్మ॒ణైకం॑ చ ..

 7.. దిశో॒ఽన్తరి॑క్షమాంతరి॒క్ష్య॑ ఉదా॒రాను॑దా॒రాంధునిం॒ మరీ॑చీన్, వి॒ద్యుతః॒
 స్రవం॑తీ॒ర్యాశ్చ॒ యే చ॒ తపో॑ వా॒యుమ॒గ్నిꣳ స॒త్యం పంచ॑దశ ..

46 సర్వాం॒దివ॒ꣳ॒ సర్వాం᳚దే॒వాంది॒వి . యచ్చాం॒తర్భూ॒తం ప్రతి॑ష్ఠితం .
 సర్వా॒స్తా ఇష్ట॑కాః కృ॒త్వా . ఉప॑ కామ॒దుఘా॑ దధే . తేనర్షి॑ణా॒ తేన॒ బ్రహ్మ॑ణా .
 తయా॑ దే॒వత॑యాఽఙ్గిర॒స్వద్ధ్రు॒వా సీ॑ద . యావ॑తీ॒స్తార॑కాః॒ సర్వాః᳚ . విత॑తా
 రోచ॒నే ది॒వి . సర్వా॒స్తాః . ఋచో॒ యజూꣳ॑షి॒ సామా॑ని .. 3. 12. 8. 1..

47 అ॒థ॒ర్వాం॒గి॒రస॑శ్చ॒ యే . సర్వా॒స్తాః . ఇ॒తి॒హా॒స॒పు॒రా॒ణం చ॑
 . స॒ర్ప॒దే॒వ॒జ॒నాశ్చ॒ యే . సర్వా॒స్తాః . యే చ॑ లో॒కా యే చా॑లో॒కాః .
 అం॒తర్భూ॒తం ప్రతి॑ష్ఠితం . సర్వా॒స్తాః . యచ్చ॒ బ్రహ్మ॒ యచ్చా᳚బ్ర॒హ్మ .
 అం॒తర్బ్ర॒హ్మన్ప్రతి॑ష్ఠితం .. 3. 12. 8. 2..

48 సర్వా॒స్తాః . అ॒హో॒రా॒త్రాణి॒ సర్వా॑ణి . అ॒ర్ధ॒మా॒సాగ్శ్చ॒ కేవ॑లాన్ . సర్వా॒స్తాః
 . సర్వా॑నృ॒తూంథ్సర్వా᳚న్మా॒సాన్ . సం॒వ॒థ్స॒రం చ॒ కేవ॑లం . సర్వా॒స్తాః .
 సర్వం॒ భూత॒ꣳ॒ సర్వం॒ భవ్యం᳚ . యచ్చా॒తోఽధి॑ భవి॒ష్యతి॑ . సర్వా॒స్తా
 ఇష్ట॑కాః కృ॒త్వా . ఉప॑ కామ॒దుఘా॑ దధే . తేనర్షి॑ణా॒ తేన॒ బ్రహ్మ॑ణా . తయా॑
 దే॒వత॑యాఽఙ్గిర॒స్వద్ధ్రు॒వా సీ॑ద .. 3. 12. 8. 3.. సామా॑ని బ్ర॒హ్మన్ప్రతి॑ష్ఠితం
 కృ॒త్వా త్రీణి॑ చ .. 8.. దివం॒ తార॑కా॒ ఋచ॑ ఇతిహాసపురా॒ణం చ॒ యే చ॒
 యచ్చా॑హోరా॒త్రాణ్యృ॒తూన్భూతం॒ నవ॑ ..

49 ఋ॒చాం ప్రాచీ॑ మహ॒తీ దిగు॑చ్యతే . దక్షి॑ణామాహు॒ర్యజు॑షామపా॒రాం .
 అథ॑ర్వణా॒మంగి॑రసాం ప్ర॒తీచీ᳚ . సామ్నా॒ముదీ॑చీ మహ॒తీ దిగు॑చ్యతే . ఋ॒గ్భిః
 పూ᳚ర్వా॒హ్ణే ది॒వి దే॒వ ఈ॑యతే . య॒జు॒ర్వే॒దే తి॑ష్ఠతి॒ మధ్యే॒ అహ్నః॑
 . సా॒మ॒వే॒దేనా᳚స్తమ॒యే మహీ॑యతే . వేదై॒రశూ᳚న్యస్త్రి॒భిరే॑తి॒ సూర్యః॑ .
 ఋ॒గ్భ్యో జా॒తాꣳ స॑ర్వ॒శో మూర్తి॑మాహుః . సర్వా॒ గతి॑ర్యాజు॒షీ హై॒వ శశ్వ॑త్
 .. 3. 12. 9. 1..

50 సర్వం॒ తేజః॑ సామరూ॒ప్యꣳ హ॑ శశ్వత్ . సర్వꣳ॑ హే॒దం బ్రహ్మ॑ణా
 హై॒వ సృ॒ష్టం . ఋ॒గ్భ్యో జా॒తం వైశ్యం॒ వర్ణ॑మాహుః . య॒జు॒ర్వే॒దం
 క్ష॑త్రి॒యస్యా॑హు॒ఱ్యోనిం᳚ . సా॒మ॒వే॒దో బ్రా᳚హ్మ॒ణానాం॒ ప్రసూ॑తిః . పూర్వే॒
 పూర్వే᳚భ్యో॒ వచ॑ ఏ॒తదూ॑చుః . ఆ॒ద॒ర్॒శమ॒గ్నిం చి॑న్వా॒నాః . పూర్వే॑
 విశ్వ॒సృజో॒ఽమృతాః᳚ . శ॒తం వ॑ర్ష సహ॒స్రాణి॑ . దీ॒క్షి॒తాః స॒త్త్రమా॑సత
 .. 3. 12. 9. 2..

51 తప॑ ఆసీద్గృ॒హప॑తిః . బ్రహ్మ॑ బ్ర॒హ్మాఽభ॑వథ్స్వ॒యం . స॒త్యꣳ హ॒
 హోతై॑షా॒మాసీ᳚త్ . యద్వి॑శ్వ॒సృజ॒ ఆస॑త . అ॒మృత॑మేభ్య॒ ఉద॑గాయత్ .
 స॒హస్రం॑ పరివథ్స॒రాన్ . భూ॒తꣳ హ॑ ప్రస్తో॒తైషా॒మాసీ᳚త్ . భ॒వి॒ష్యత్ప్రతి॑
 చాహరత్ . ప్రా॒ణో అ॑ధ్వ॒ర్యుర॑భవత్ . ఇ॒దꣳ సర్వ॒ꣳ॒ సిషా॑సతాం .. 3. 12. 9. 3..

52 అ॒పా॒నో వి॒ద్వానా॒వృతః॑ . ప్రతి॒ ప్రాతి॑ష్ఠదధ్వ॒రే . ఆ॒ర్త॒వా
 ఉ॑పగా॒తారః॑ . స॒ద॒స్యా॑ ఋ॒తవో॑ఽభవన్ . అ॒ర్ధ॒మా॒సాశ్చ॒ మాసా᳚శ్చ
 . చ॒మ॒సా॒ధ్వ॒ర్య॒వోఽభ॑వన్ . అశꣳ॑స॒ద్బ్రహ్మ॑ణ॒స్తేజః॑
 . అ॒చ్ఛా॒వా॒కోఽభ॑వ॒ద్యశః॑ . ఋ॒తమే॑షాం ప్రశా॒స్తాఽఽసీ᳚త్ .
 యద్వి॑శ్వ॒సృజ॒ ఆస॑త .. 3. 12. 9. 4..

53 ఊర్గ్రాజా॑న॒ముద॑వహత్ . ధ్రు॒వ॒గో॒పః సహో॑ఽభవత్ . ఓజో॒ఽభ్య॑ష్టౌ॒ద్గ్రావ్ణ్ణః॑ .
 యద్వి॑శ్వ॒సృజ॒ ఆస॑త . అప॑చితిః పో॒త్రీయా॑మయజత్ . నే॒ష్ట్రీయా॑మయజ॒త్త్విషిః॑
 . ఆగ్నీ᳚ద్ధ్రాద్వి॒దుషీ॑ స॒త్యం . శ్ర॒ద్ధా హై॒వాయ॑జథ్స్వ॒యం . ఇరా॒ పత్నీ॑
 విశ్వ॒సృజాం᳚ . ఆకూ॑తిరపినడ్ఢ॒విః .. 3. 12. 9. 5..

54 ఇ॒ధ్మꣳ హ॒ క్షుచ్చై᳚భ్య ఉ॒గ్రే . తృ॒ష్ణా చావ॑హతాము॒భే . వాగే॑షాꣳ
 సుబ్రహ్మ॒ణ్యాఽఽసీ᳚త్ . ఛం॒దో॒యో॒గాన్, వి॑జాన॒తీ . క॒ల్ప॒తం॒త్రాణి॑ తన్వా॒నాఽహః॑
 . స॒గ్గ్॒స్థాశ్చ॑ సర్వ॒శః . అ॒హో॒రా॒త్రే ప॑శుపా॒ల్యౌ . ము॒హూ॒ర్తాః ప్రే॒ష్యా॑
 అభవన్ . మృ॒త్యుస్తద॑భవద్ధా॒తా . శ॒మి॒తోగ్రో వి॒శాం పతిః॑ .. 3. 12. 9. 6..

55 వి॒శ్వ॒సృజః॑ ప్రథ॒మాః స॒త్త్రమా॑సత . స॒హస్ర॑సమం॒ ప్రసు॑తేన॒ యంతః॑
 . తతో॑ హ జజ్ఞే॒ భువ॑నస్య గో॒పాః . హి॒ర॒ణ్మయః॑ శ॒కుని॒ర్బ్రహ్మ॒ నామ॑ .
 యేన॒ సూర్య॒స్తప॑తి॒ తేజ॑సే॒ద్ధః . పి॒తా పు॒త్రేణ॑ పితృ॒మాన్, యోని॑ యోనౌ .
 నావే॑దవిన్మనుతే॒ తం బృ॒హంతం᳚ . స॒ర్వా॒ను॒భుమా॒త్మానꣳ॑ సంపరా॒యే . ఏ॒ష
 ని॒త్యో మ॑హి॒మా బ్రా᳚హ్మ॒ణస్య॑ . న కర్మ॑ణా వర్ధతే॒ నో కనీ॑యాన్ .. 3. 12. 9. 7..

56 తస్యై॒వాత్మా ప॑ద॒విత్తం వి॑దిత్వా . న కర్మ॑ణా లిప్యతే॒ పాప॑కేన .
 పంచ॑పంచా॒శత॑స్త్రి॒వృతః॑ సంవథ్స॒రాః . పంచ॑పంచా॒శతః॑
 పంచద॒శాః . పంచ॑పంచా॒శతః॑ సప్తద॒శాః . పంచ॑ పంచా॒శత॑
 ఏకవి॒ꣳ॒శాః . వి॒శ్వ॒సృజాꣳ॑ స॒హస్ర॑సంవథ్సరం . ఏ॒తేన॒
 వై వి॑శ్వ॒సృజ॑ ఇ॒దం విశ్వ॑మసృజంత . యద్విశ్వ॒మసృ॑జంత .
 తస్మా᳚ద్విశ్వ॒సృజః॑ . విశ్వ॑మేనా॒నను॒ ప్రజా॑యతే . బ్రహ్మ॑ణః॒ సాయు॑జ్యꣳ
 సలో॒కతాం᳚ యంతి . ఏ॒తాసా॑మే॒వ దే॒వతా॑నా॒ꣳ॒ సాయు॑జ్యం . సా॒ర్ష్టితాꣳ॑ సమాన
 లో॒కతాం᳚ యంతి . య ఏ॒తదు॑ప॒యంతి॑ . యే చై॑న॒త్ప్రాహుః॑ . యేభ్య॑శ్చైన॒త్ప్రాహుః॑
 . (ఓం) (సంప్రదాయదల్లి హేళువుదిల్ల) .. 3. 12. 9. 8..

 శశ్వ॑దాసత॒ సిషా॑సతా॒మాస॑త హ॒విష్పతిః॒ కనీ॑యాం॒తస్మా᳚ద్విశ్వ॒సృజో॒ఽష్టౌ
చ॑ .. 9..

 తుభ్యం॑ దే॒వేభ్య॒స్తప॑సా దే॒వేభ్యో॒ బ్రహ్మ॒ వై చతు॑ర్ హోతారో॒
యచ్చా॒మృత॒ꣳ॒ సర్వా॒ దిశో॑ ది॒క్షు సర్వాం॒ దివ॑మృ॒చాం ప్రాచీ॒ నవ॑ .. 9..

 తుభ్యం॒ తప॑సా॒ తా వా ఏ॒తాః పంచ॒ హిర॑ణ్యం దదాతి॒ సర్వా॒ దిశ॒స్తప॑
ఆసీద్గృ॒హప॑తిః॒ షట్పం॑చా॒శత్ .. 56..

 తుభ్యం॒ యేభ్య॑శ్చైన॒త్ప్రాహుః॑ ..

(తుభ్య॒మోం) .. (సంప్రదాయదల్లి హేళువుదిల్ల)

ఇతి కాఠకం సంపూర్ణం ..

ఇతి తైత్తిరీయ-బ్రాహ్మణం ..

 ఆ॒భిర్గీ॒ర్భిర్యదతో॑ న ఊ॒నమాప్యా॑యయ హరివో॒ వర్ధ॑మానః .
 య॒దా స్తో॒తృభ్యో॒ మహి॑ గో॒త్రా రు॒జాసి॑ భూయిష్ఠ॒భాజో॒ అధ॑ తే స్యామ ..

 బ్రహ్మ॒ ప్రావా॑దిష్మ॒ తన్నో॒ మా హా॑సీత్ ..

 ఓం శాంతిః॒ శాంతిః॒ శాంతిః॑ ..

.. హరిః॑ ఓ(3)మ్ ..

.. శ్రీ కృష్ణార్పణమస్తు ..


Encoded and proofread by Muralidhara B A muraliba at gmail.com
Shri muralidhar has studied kRRiShNayajurveda
from his father Anathakrishna, Proffessor in Chamarajendra
Sanskrit College, Chamarajpet, Bangalore. Muralidhar received
MA from Karnataka Samskrit University.

