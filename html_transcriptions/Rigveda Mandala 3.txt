 ఋగ్వేదః మండలం 3 

సోమ॑స్య మా త॒వసం॒ వక్ష్య॑గ్నే॒ వహ్నిం॑ చకర్థ వి॒దథే॒ యజ॑ధ్యై .
దే॒వాఀ అచ్ఛా॒ దీద్య॑ద్యుం॒జే అద్రిం॑ శమా॒యే అ॑గ్నే త॒న్వం॑ జుషస్వ .. 3.001.01
ప్రాంచం॑ య॒జ్ఞం చ॑కృమ॒ వర్ధ॑తాం॒ గీః స॒మిద్భి॑ర॒గ్నిం నమ॑సా దువస్యన్ .
ది॒వః శ॑శాసుర్వి॒దథా॑ కవీ॒నాం గృత్సా॑య చిత్త॒వసే॑ గా॒తుమీ॑షుః .. 3.001.02
మయో॑ దధే॒ మేధి॑రః పూ॒తద॑క్షో ది॒వః సు॒బంధు॑ర్జ॒నుషా॑ పృథి॒వ్యాః .
అవిం॑దన్ను దర్శ॒తమ॒ప్స్వ1॒॑న్తర్దే॒వాసో॑ అ॒గ్నిమ॒పసి॒ స్వసౄ॑ణాం .. 3.001.03
అవ॑ర్ధయన్సు॒భగం॑ స॒ప్త య॒హ్వీః శ్వే॒తం జ॑జ్ఞా॒నమ॑రు॒షం మ॑హి॒త్వా .
శిశుం॒ న జా॒తమ॒భ్యా॑రు॒రశ్వా॑ దే॒వాసో॑ అ॒గ్నిం జని॑మన్వపుష్యన్ .. 3.001.04
శు॒క్రేభి॒రంగై॒ రజ॑ ఆతత॒న్వాన్క్రతుం॑ పునా॒నః క॒విభిః॑ ప॒విత్రైః॑ .
శో॒చిర్వసా॑నః॒ పర్యాయు॑ర॒పాం శ్రియో॑ మిమీతే బృహ॒తీరనూ॑నాః .. 3.001.05
వ॒వ్రాజా॑ సీ॒మన॑దతీ॒రద॑బ్ధా ది॒వో య॒హ్వీరవ॑సానా॒ అన॑గ్నాః .
సనా॒ అత్ర॑ యువ॒తయః॒ సయో॑నీ॒రేకం॒ గర్భం॑ దధిరే స॒ప్త వాణీః॑ .. 3.001.06
స్తీ॒ర్ణా అ॑స్య సం॒హతో॑ వి॒శ్వరూ॑పా ఘృ॒తస్య॒ యోనౌ॑ స్ర॒వథే॒ మధూ॑నాం .
అస్థు॒రత్ర॑ ధే॒నవః॒ పిన్వ॑మానా మ॒హీ ద॒స్మస్య॑ మా॒తరా॑ సమీ॒చీ .. 3.001.07
బ॒భ్రా॒ణః సూ॑నో సహసో॒ వ్య॑ద్యౌ॒ద్దధా॑నః శు॒క్రా ర॑భ॒సా వపూం॑షి .
శ్చోతం॑తి॒ ధారా॒ మధు॑నో ఘృ॒తస్య॒ వృషా॒ యత్ర॑ వావృ॒ధే కావ్యే॑న .. 3.001.08
పి॒తుశ్చి॒దూధ॑ర్జ॒నుషా॑ వివేద॒ వ్య॑స్య॒ ధారా॑ అసృజ॒ద్వి ధేనాః॑ .
గుహా॒ చరం॑తం॒ సఖి॑భిః శి॒వేభి॑ర్ది॒వో య॒హ్వీభి॒ర్న గుహా॑ బభూవ .. 3.001.09
పి॒తుశ్చ॒ గర్భం॑ జని॒తుశ్చ॑ బభ్రే పూ॒ర్వీరేకో॑ అధయ॒త్పీప్యా॑నాః .
వృష్ణే॑ స॒పత్నీ॒ శుచ॑యే॒ సబం॑ధూ ఉ॒భే అ॑స్మై మను॒ష్యే॒3॒॑ ని పా॑హి .. 3.001.10
ఉ॒రౌ మ॒హాఀ అ॑నిబా॒ధే వ॑వ॒ర్ధాపో॑ అ॒గ్నిం య॒శసః॒ సం హి పూ॒ర్వీః .
ఋ॒తస్య॒ యోనా॑వశయ॒ద్దమూ॑నా జామీ॒నామ॒గ్నిర॒పసి॒ స్వసౄ॑ణాం .. 3.001.11
అ॒క్రో న బ॒భ్రిః స॑మి॒థే మ॒హీనాం॑ దిదృ॒క్షేయః॑ సూ॒నవే॒ భాఋ॑జీకః .
ఉదు॒స్రియా॒ జని॑తా॒ యో జ॒జానా॒పాం గర్భో॒ నృత॑మో య॒హ్వో అ॒గ్నిః .. 3.001.12
అ॒పాం గర్భం॑ దర్శ॒తమోష॑ధీనాం॒ వనా॑ జజాన సు॒భగా॒ విరూ॑పం .
దే॒వాస॑శ్చి॒న్మన॑సా॒ సం హి జ॒గ్ముః పని॑ష్ఠం జా॒తం త॒వసం॑ దువస్యన్ .. 3.001.13
బృ॒హంత॒ ఇద్భా॒నవో॒ భాఋ॑జీకమ॒గ్నిం స॑చంత వి॒ద్యుతో॒ న శు॒క్రాః .
గుహే॑వ వృ॒ద్ధం సద॑సి॒ స్వే అం॒తర॑పా॒ర ఊ॒ర్వే అ॒మృతం॒ దుహా॑నాః .. 3.001.14
ఈళే॑ చ త్వా॒ యజ॑మానో హ॒విర్భి॒రీళే॑ సఖి॒త్వం సు॑మ॒తిం నికా॑మః .
దే॒వైరవో॑ మిమీహి॒ సం జ॑రి॒త్రే రక్షా॑ చ నో॒ దమ్యే॑భి॒రనీ॑కైః .. 3.001.15
ఉ॒ప॒క్షే॒తార॒స్తవ॑ సుప్రణీ॒తేఽగ్నే॒ విశ్వా॑ని॒ ధన్యా॒ దధా॑నాః .
సు॒రేత॑సా॒ శ్రవ॑సా॒ తుంజ॑మానా అ॒భి ష్యా॑మ పృతనా॒యూఀరదే॑వాన్ .. 3.001.16
ఆ దే॒వానా॑మభవః కే॒తుర॑గ్నే మం॒ద్రో విశ్వా॑ని॒ కావ్యా॑ని వి॒ద్వాన్ .
ప్రతి॒ మర్తా॑ఀ అవాసయో॒ దమూ॑నా॒ అను॑ దే॒వాన్ర॑థి॒రో యా॑సి॒ సాధ॑న్ .. 3.001.17
ని దు॑రో॒ణే అ॒మృతో॒ మర్త్యా॑నాం॒ రాజా॑ ససాద వి॒దథా॑ని॒ సాధ॑న్ .
ఘృ॒తప్ర॑తీక ఉర్వి॒యా వ్య॑ద్యౌద॒గ్నిర్విశ్వా॑ని॒ కావ్యా॑ని వి॒ద్వాన్ .. 3.001.18
ఆ నో॑ గహి స॒ఖ్యేభిః॑ శి॒వేభి॑ర్మ॒హాన్మ॒హీభి॑రూ॒తిభిః॑ సర॒ణ్యన్ .
అ॒స్మే ర॒యిం బ॑హు॒లం సంత॑రుత్రం సు॒వాచం॑ భా॒గం య॒శసం॑ కృధీ నః .. 3.001.19
ఏ॒తా తే॑ అగ్నే॒ జని॑మా॒ సనా॑ని॒ ప్ర పూ॒ర్వ్యాయ॒ నూత॑నాని వోచం .
మ॒హాంతి॒ వృష్ణే॒ సవ॑నా కృ॒తేమా జన్మం॑జన్మ॒న్నిహి॑తో జా॒తవే॑దాః .. 3.001.20
జన్మం॑జన్మ॒న్నిహి॑తో జా॒తవే॑దా వి॒శ్వామి॑త్రేభిరిధ్యతే॒ అజ॑స్రః .
తస్య॑ వ॒యం సు॑మ॒తౌ య॒జ్ఞియ॒స్యాపి॑ భ॒ద్రే సౌ॑మన॒సే స్యా॑మ .. 3.001.21
ఇ॒మం య॒జ్ఞం స॑హసావం॒త్వం నో॑ దేవ॒త్రా ధే॑హి సుక్రతో॒ రరా॑ణః .
ప్ర యం॑సి హోతర్బృహ॒తీరిషో॒ నోఽగ్నే॒ మహి॒ ద్రవి॑ణ॒మా య॑జస్వ .. 3.001.22
ఇళా॑మగ్నే పురు॒దంసం॑ స॒నిం గోః శ॑శ్వత్త॒మం హవ॑మానాయ సాధ .
స్యాన్నః॑ సూ॒నుస్తన॑యో వి॒జావాగ్నే॒ సా తే॑ సుమ॒తిర్భూ॑త్వ॒స్మే .. 3.001.23

వై॒శ్వా॒న॒రాయ॑ ధి॒షణా॑మృతా॒వృధే॑ ఘృ॒తం న పూ॒తమ॒గ్నయే॑ జనామసి .
ద్వి॒తా హోతా॑రం॒ మను॑షశ్చ వా॒ఘతో॑ ధి॒యా రథం॒ న కులి॑శః॒ సమృ॑ణ్వతి .. 3.002.01
స రో॑చయజ్జ॒నుషా॒ రోద॑సీ ఉ॒భే స మా॒త్రోర॑భవత్పు॒త్ర ఈడ్యః॑ .
హ॒వ్య॒వాళ॒గ్నిర॒జర॒శ్చనో॑హితో దూ॒ళభో॑ వి॒శామతి॑థిర్వి॒భావ॑సుః .. 3.002.02
క్రత్వా॒ దక్ష॑స్య॒ తరు॑షో॒ విధ॑ర్మణి దే॒వాసో॑ అ॒గ్నిం జ॑నయంత॒ చిత్తి॑భిః .
రు॒రు॒చా॒నం భా॒నునా॒ జ్యోతి॑షా మ॒హామత్యం॒ న వాజం॑ సని॒ష్యన్నుప॑ బ్రువే .. 3.002.03
ఆ మం॒ద్రస్య॑ సని॒ష్యంతో॒ వరే॑ణ్యం వృణీ॒మహే॒ అహ్ర॑యం॒ వాజ॑మృ॒గ్మియం॑ .
రా॒తిం భృగూ॑ణాము॒శిజం॑ క॒విక్ర॑తుమ॒గ్నిం రాజం॑తం ది॒వ్యేన॑ శో॒చిషా॑ .. 3.002.04
అ॒గ్నిం సు॒మ్నాయ॑ దధిరే పు॒రో జనా॒ వాజ॑శ్రవసమి॒హ వృ॒క్తబ॑ర్హిషః .
య॒తస్రు॑చః సు॒రుచం॑ వి॒శ్వదే॑వ్యం రు॒ద్రం య॒జ్ఞానాం॒ సాధ॑దిష్టిమ॒పసాం॑ .. 3.002.05
పావ॑కశోచే॒ తవ॒ హి క్షయం॒ పరి॒ హోత॑ర్య॒జ్ఞేషు॑ వృ॒క్తబ॑ర్హిషో॒ నరః॑ .
అగ్నే॒ దువ॑ ఇ॒చ్ఛమా॑నాస॒ ఆప్య॒ముపా॑సతే॒ ద్రవి॑ణం ధేహి॒ తేభ్యః॑ .. 3.002.06
ఆ రోద॑సీ అపృణ॒దా స్వ॑ర్మ॒హజ్జా॒తం యదే॑నమ॒పసో॒ అధా॑రయన్ .
సో అ॑ధ్వ॒రాయ॒ పరి॑ ణీయతే క॒విరత్యో॒ న వాజ॑సాతయే॒ చనో॑హితః .. 3.002.07
న॒మ॒స్యత॑ హ॒వ్యదా॑తిం స్వధ్వ॒రం దు॑వ॒స్యత॒ దమ్యం॑ జా॒తవే॑దసం .
ర॒థీరృ॒తస్య॑ బృహ॒తో విచ॑ర్షణిర॒గ్నిర్దే॒వానా॑మభవత్పు॒రోహి॑తః .. 3.002.08
తి॒స్రో య॒హ్వస్య॑ స॒మిధః॒ పరి॑జ్మనో॒ఽగ్నేర॑పునన్ను॒శిజో॒ అమృ॑త్యవః .
తాసా॒మేకా॒మద॑ధు॒ర్మర్త్యే॒ భుజ॑ము లో॒కము॒ ద్వే ఉప॑ జా॒మిమీ॑యతుః .. 3.002.09
వి॒శాం క॒విం వి॒శ్పతిం॒ మాను॑షీ॒రిషః॒ సం సీ॑మకృణ్వ॒న్స్వధి॑తిం॒ న తేజ॑సే .
స ఉ॒ద్వతో॑ ని॒వతో॑ యాతి॒ వేవి॑ష॒త్స గర్భ॑మే॒షు భువ॑నేషు దీధరత్ .. 3.002.10
స జి॑న్వతే జ॒ఠరే॑షు ప్రజజ్ఞి॒వాన్వృషా॑ చి॒త్రేషు॒ నాన॑ద॒న్న సిం॒హః .
వై॒శ్వా॒న॒రః పృ॑థు॒పాజా॒ అమ॑ర్త్యో॒ వసు॒ రత్నా॒ దయ॑మానో॒ వి దా॒శుషే॑ .. 3.002.11
వై॒శ్వా॒న॒రః ప్ర॒త్నథా॒ నాక॒మారు॑హద్ది॒వస్పృ॒ష్ఠం భంద॑మానః సు॒మన్మ॑భిః .
స పూ॑ర్వ॒వజ్జ॒నయం॑జం॒తవే॒ ధనం॑ సమా॒నమజ్మం॒ పర్యే॑తి॒ జాగృ॑విః .. 3.002.12
ఋ॒తావా॑నం య॒జ్ఞియం॒ విప్ర॑ము॒క్థ్య1॒॑మా యం ద॒ధే మా॑త॒రిశ్వా॑ ది॒వి క్షయం॑ .
తం చి॒త్రయా॑మం॒ హరి॑కేశమీమహే సుదీ॒తిమ॒గ్నిం సు॑వి॒తాయ॒ నవ్య॑సే .. 3.002.13
శుచిం॒ న యామ॑న్నిషి॒రం స్వ॒ర్దృశం॑ కే॒తుం ది॒వో రో॑చన॒స్థాము॑ష॒ర్బుధం॑ .
అ॒గ్నిం మూ॒ర్ధానం॑ ది॒వో అప్ర॑తిష్కుతం॒ తమీ॑మహే॒ నమ॑సా వా॒జినం॑ బృ॒హత్ .. 3.002.14
మం॒ద్రం హోతా॑రం॒ శుచి॒మద్వ॑యావినం॒ దమూ॑నసము॒క్థ్యం॑ వి॒శ్వచ॑ర్షణిం .
రథం॒ న చి॒త్రం వపు॑షాయ దర్శ॒తం మను॑ర్హితం॒ సద॒మిద్రా॒య ఈ॑మహే .. 3.002.15

వై॒శ్వా॒న॒రాయ॑ పృథు॒పాజ॑సే॒ విపో॒ రత్నా॑ విధంత ధ॒రుణే॑షు॒ గాత॑వే .
అ॒గ్నిర్హి దే॒వాఀ అ॒మృతో॑ దువ॒స్యత్యథా॒ ధర్మా॑ణి స॒నతా॒ న దూ॑దుషత్ .. 3.003.01
అం॒తర్దూ॒తో రోద॑సీ ద॒స్మ ఈ॑యతే॒ హోతా॒ నిష॑త్తో॒ మను॑షః పు॒రోహి॑తః .
క్షయం॑ బృ॒హంతం॒ పరి॑ భూషతి॒ ద్యుభి॑ర్దే॒వేభి॑ర॒గ్నిరి॑షి॒తో ధి॒యావ॑సుః .. 3.003.02
కే॒తుం య॒జ్ఞానాం॑ వి॒దథ॑స్య॒ సాధ॑నం॒ విప్రా॑సో అ॒గ్నిం మ॑హయంత॒ చిత్తి॑భిః .
అపాం॑సి॒ యస్మి॒న్నధి॑ సంద॒ధుర్గిర॒స్తస్మి॑న్సు॒మ్నాని॒ యజ॑మాన॒ ఆ చ॑కే .. 3.003.03
పి॒తా య॒జ్ఞానా॒మసు॑రో విప॒శ్చితాం॑ వి॒మాన॑మ॒గ్నిర్వ॒యునం॑ చ వా॒ఘతాం॑ .
ఆ వి॑వేశ॒ రోద॑సీ॒ భూరి॑వర్పసా పురుప్రి॒యో భం॑దతే॒ ధామ॑భిః క॒విః .. 3.003.04
చం॒ద్రమ॒గ్నిం చం॒ద్రర॑థం॒ హరి॑వ్రతం వైశ్వాన॒రమ॑ప్సు॒షదం॑ స్వ॒ర్విదం॑ .
వి॒గా॒హం తూర్ణిం॒ తవి॑షీభి॒రావృ॑తం॒ భూర్ణిం॑ దే॒వాస॑ ఇ॒హ సు॒శ్రియం॑ దధుః .. 3.003.05
అ॒గ్నిర్దే॒వేభి॒ర్మను॑షశ్చ జం॒తుభి॑స్తన్వా॒నో య॒జ్ఞం పు॑రు॒పేశ॑సం ధి॒యా .
ర॒థీరం॒తరీ॑యతే॒ సాధ॑దిష్టిభిర్జీ॒రో దమూ॑నా అభిశస్తి॒చాత॑నః .. 3.003.06
అగ్నే॒ జర॑స్వ స్వప॒త్య ఆయు॑న్యూ॒ర్జా పి॑న్వస్వ॒ సమిషో॑ దిదీహి నః .
వయాం॑సి జిన్వ బృహ॒తశ్చ॑ జాగృవ ఉ॒శిగ్దే॒వానా॒మసి॑ సు॒క్రతు॑ర్వి॒పాం .. 3.003.07
వి॒శ్పతిం॑ య॒హ్వమతి॑థిం॒ నరః॒ సదా॑ యం॒తారం॑ ధీ॒నాము॒శిజం॑ చ వా॒ఘతాం॑ .
అ॒ధ్వ॒రాణాం॒ చేత॑నం జా॒తవే॑దసం॒ ప్ర శం॑సంతి॒ నమ॑సా జూ॒తిభి॑ర్వృ॒ధే .. 3.003.08
వి॒భావా॑ దే॒వః సు॒రణః॒ పరి॑ క్షి॒తీర॒గ్నిర్బ॑భూవ॒ శవ॑సా సు॒మద్ర॑థః .
తస్య॑ వ్ర॒తాని॑ భూరిపో॒షిణో॑ వ॒యముప॑ భూషేమ॒ దమ॒ ఆ సు॑వృ॒క్తిభిః॑ .. 3.003.09
వైశ్వా॑నర॒ తవ॒ ధామా॒న్యా చ॑కే॒ యేభిః॑ స్వ॒ర్విదభ॑వో విచక్షణ .
జా॒త ఆపృ॑ణో॒ భువ॑నాని॒ రోద॑సీ॒ అగ్నే॒ తా విశ్వా॑ పరి॒భూర॑సి॒ త్మనా॑ .. 3.003.10
వై॒శ్వా॒న॒రస్య॑ దం॒సనా॑భ్యో బృ॒హదరి॑ణా॒దేకః॑ స్వప॒స్యయా॑ క॒విః .
ఉ॒భా పి॒తరా॑ మ॒హయ॑న్నజాయతా॒గ్నిర్ద్యావా॑పృథి॒వీ భూరి॑రేతసా .. 3.003.11

స॒మిత్స॑మిత్సు॒మనా॑ బోధ్య॒స్మే శు॒చాశు॑చా సుమ॒తిం రా॑సి॒ వస్వః॑ .
ఆ దే॑వ దే॒వాన్య॒జథా॑య వక్షి॒ సఖా॒ సఖీ॑న్సు॒మనా॑ యక్ష్యగ్నే .. 3.004.01
యం దే॒వాస॒స్త్రిరహ॑న్నా॒యజం॑తే ది॒వేది॑వే॒ వరు॑ణో మి॒త్రో అ॒గ్నిః .
సేమం య॒జ్ఞం మధు॑మంతం కృధీ న॒స్తనూ॑నపాద్ఘృ॒తయో॑నిం వి॒ధంతం॑ .. 3.004.02
ప్ర దీధి॑తిర్వి॒శ్వవా॑రా జిగాతి॒ హోతా॑రమి॒ళః ప్ర॑థ॒మం యజ॑ధ్యై .
అచ్ఛా॒ నమో॑భిర్వృష॒భం వం॒దధ్యై॒ స దే॒వాన్య॑క్షదిషి॒తో యజీ॑యాన్ .. 3.004.03
ఊ॒ర్ధ్వో వాం॑ గా॒తుర॑ధ్వ॒రే అ॑కార్యూ॒ర్ధ్వా శో॒చీంషి॒ ప్రస్థి॑తా॒ రజాం॑సి .
ది॒వో వా॒ నాభా॒ న్య॑సాది॒ హోతా॑ స్తృణీ॒మహి॑ దే॒వవ్య॑చా॒ వి బ॒ర్హిః .. 3.004.04
స॒ప్త హో॒త్రాణి॒ మన॑సా వృణా॒నా ఇన్వం॑తో॒ విశ్వం॒ ప్రతి॑ యన్నృ॒తేన॑ .
నృ॒పేశ॑సో వి॒దథే॑షు॒ ప్ర జా॒తా అ॒భీ॒3॒॑మం య॒జ్ఞం వి చ॑రంత పూ॒ర్వీః .. 3.004.05
ఆ భంద॑మానే ఉ॒షసా॒ ఉపా॑కే ఉ॒త స్మ॑యేతే త॒న్వా॒3॒॑ విరూ॑పే .
యథా॑ నో మి॒త్రో వరు॑ణో॒ జుజో॑ష॒దింద్రో॑ మ॒రుత్వా॑ఀ ఉ॒త వా॒ మహో॑భిః .. 3.004.06
దైవ్యా॒ హోతా॑రా ప్రథ॒మా న్యృం॑జే స॒ప్త పృ॒క్షాసః॑ స్వ॒ధయా॑ మదంతి .
ఋ॒తం శంసం॑త ఋ॒తమిత్త ఆ॑హు॒రను॑ వ్ర॒తం వ్ర॑త॒పా దీధ్యా॑నాః .. 3.004.07
ఆ భార॑తీ॒ భార॑తీభిః స॒జోషా॒ ఇళా॑ దే॒వైర్మ॑ను॒ష్యే॑భిర॒గ్నిః .
సర॑స్వతీ సారస్వ॒తేభి॑ర॒ర్వాక్తి॒స్రో దే॒వీర్బ॒ర్హిరేదం స॑దంతు .. 3.004.08
తన్న॑స్తు॒రీప॒మధ॑ పోషయి॒త్ను దేవ॑ త్వష్ట॒ర్వి ర॑రా॒ణః స్య॑స్వ .
యతో॑ వీ॒రః క॑ర్మ॒ణ్యః॑ సు॒దక్షో॑ యు॒క్తగ్రా॑వా॒ జాయ॑తే దే॒వకా॑మః .. 3.004.09
వన॑స్ప॒తేఽవ॑ సృ॒జోప॑ దే॒వాన॒గ్నిర్హ॒విః శ॑మి॒తా సూ॑దయాతి .
సేదు॒ హోతా॑ స॒త్యత॑రో యజాతి॒ యథా॑ దే॒వానాం॒ జని॑మాని॒ వేద॑ .. 3.004.10
ఆ యా॑హ్యగ్నే సమిధా॒నో అ॒ర్వాఙింద్రే॑ణ దే॒వైః స॒రథం॑ తు॒రేభిః॑ .
బ॒ర్హిర్న॑ ఆస్తా॒మది॑తిః సుపు॒త్రా స్వాహా॑ దే॒వా అ॒మృతా॑ మాదయంతాం .. 3.004.11

ప్రత్య॒గ్నిరు॒షస॒శ్చేకి॑తా॒నోఽబో॑ధి॒ విప్రః॑ పద॒వీః క॑వీ॒నాం .
పృ॒థు॒పాజా॑ దేవ॒యద్భిః॒ సమి॒ద్ధోఽప॒ ద్వారా॒ తమ॑సో॒ వహ్ని॑రావః .. 3.005.01
ప్రేద్వ॒గ్నిర్వా॑వృధే॒ స్తోమే॑భిర్గీ॒ర్భిః స్తో॑తౄ॒ణాం న॑మ॒స్య॑ ఉ॒క్థైః .
పూ॒ర్వీరృ॒తస్య॑ సం॒దృశ॑శ్చకా॒నః సం దూ॒తో అ॑ద్యౌదు॒షసో॑ విరో॒కే .. 3.005.02
అధా॑య్య॒గ్నిర్మాను॑షీషు వి॒క్ష్వ1॒॑పాం గర్భో॑ మి॒త్ర ఋ॒తేన॒ సాధ॑న్ .
ఆ హ॑ర్య॒తో య॑జ॒తః సాన్వ॑స్థా॒దభూ॑దు॒ విప్రో॒ హవ్యో॑ మతీ॒నాం .. 3.005.03
మి॒త్రో అ॒గ్నిర్భ॑వతి॒ యత్సమి॑ద్ధో మి॒త్రో హోతా॒ వరు॑ణో జా॒తవే॑దాః .
మి॒త్రో అ॑ధ్వ॒ర్యురి॑షి॒రో దమూ॑నా మి॒త్రః సింధూ॑నాము॒త పర్వ॑తానాం .. 3.005.04
పాతి॑ ప్రి॒యం రి॒పో అగ్రం॑ ప॒దం వేః పాతి॑ య॒హ్వశ్చర॑ణం॒ సూర్య॑స్య .
పాతి॒ నాభా॑ స॒ప్తశీ॑ర్షాణమ॒గ్నిః పాతి॑ దే॒వానా॑ముప॒మాద॑మృ॒ష్వః .. 3.005.05
ఋ॒భుశ్చ॑క్ర॒ ఈడ్యం॒ చారు॒ నామ॒ విశ్వా॑ని దే॒వో వ॒యునా॑ని వి॒ద్వాన్ .
స॒సస్య॒ చర్మ॑ ఘృ॒తవ॑త్ప॒దం వేస్తదిద॒గ్నీ ర॑క్ష॒త్యప్ర॑యుచ్ఛన్ .. 3.005.06
ఆ యోని॑మ॒గ్నిర్ఘృ॒తవం॑తమస్థాత్పృ॒థుప్ర॑గాణము॒శంత॑ముశా॒నః .
దీద్యా॑నః॒ శుచి॑రృ॒ష్వః పా॑వ॒కః పునః॑పునర్మా॒తరా॒ నవ్య॑సీ కః .. 3.005.07
స॒ద్యో జా॒త ఓష॑ధీభిర్వవక్షే॒ యదీ॒ వర్ధం॑తి ప్ర॒స్వో॑ ఘృ॒తేన॑ .
ఆప॑ ఇవ ప్ర॒వతా॒ శుంభ॑మానా ఉరు॒ష్యద॒గ్నిః పి॒త్రోరు॒పస్థే॑ .. 3.005.08
ఉదు॑ ష్టు॒తః స॒మిధా॑ య॒హ్వో అ॑ద్యౌ॒ద్వర్ష్మం॑ది॒వో అధి॒ నాభా॑ పృథి॒వ్యాః .
మి॒త్రో అ॒గ్నిరీడ్యో॑ మాత॒రిశ్వా దూ॒తో వ॑క్షద్య॒జథా॑య దే॒వాన్ .. 3.005.09
ఉద॑స్తంభీత్స॒మిధా॒ నాక॑మృ॒ష్వో॒3॒॑ఽగ్నిర్భవ॑న్నుత్త॒మో రో॑చ॒నానాం॑ .
యదీ॒ భృగు॑భ్యః॒ పరి॑ మాత॒రిశ్వా॒ గుహా॒ సంతం॑ హవ్య॒వాహం॑ సమీ॒ధే .. 3.005.10
ఇళా॑మగ్నే పురు॒దంసం॑ స॒నిం గోః శ॑శ్వత్త॒మం హవ॑మానాయ సాధ .
స్యాన్నః॑ సూ॒నుస్తన॑యో వి॒జావాగ్నే॒ సా తే॑ సుమ॒తిర్భూ॑త్వ॒స్మే .. 3.005.11

ప్ర కా॑రవో మన॒నా వ॒చ్యమా॑నా దేవ॒ద్రీచీం॑ నయత దేవ॒యంతః॑ .
ద॒క్షి॒ణా॒వాడ్వా॒జినీ॒ ప్రాచ్యే॑తి హ॒విర్భరం॑త్య॒గ్నయే॑ ఘృ॒తాచీ॑ .. 3.006.01
ఆ రోద॑సీ అపృణా॒ జాయ॑మాన ఉ॒త ప్ర రి॑క్థా॒ అధ॒ ను ప్ర॑యజ్యో .
ది॒వశ్చి॑దగ్నే మహి॒నా పృ॑థి॒వ్యా వ॒చ్యంతాం॑ తే॒ వహ్న॑యః స॒ప్తజి॑హ్వాః .. 3.006.02
ద్యౌశ్చ॑ త్వా పృథి॒వీ య॒జ్ఞియా॑సో॒ ని హోతా॑రం సాదయంతే॒ దమా॑య .
యదీ॒ విశో॒ మాను॑షీర్దేవ॒యంతీః॒ ప్రయ॑స్వతీ॒రీళ॑తే శు॒క్రమ॒ర్చిః .. 3.006.03
మ॒హాన్స॒ధస్థే॑ ధ్రు॒వ ఆ నిష॑త్తో॒ఽన్తర్ద్యావా॒ మాహి॑నే॒ హర్య॑మాణః .
ఆస్క్రే॑ స॒పత్నీ॑ అ॒జరే॒ అమృ॑క్తే సబ॒ర్దుఘే॑ ఉరుగా॒యస్య॑ ధే॒నూ .. 3.006.04
వ్ర॒తా తే॑ అగ్నే మహ॒తో మ॒హాని॒ తవ॒ క్రత్వా॒ రోద॑సీ॒ ఆ త॑తంథ .
త్వం దూ॒తో అ॑భవో॒ జాయ॑మాన॒స్త్వం నే॒తా వృ॑షభ చర్షణీ॒నాం .. 3.006.05
ఋ॒తస్య॑ వా కే॒శినా॑ యో॒గ్యాభి॑ర్ఘృత॒స్నువా॒ రోహి॑తా ధు॒రి ధి॑ష్వ .
అథా వ॑హ దే॒వాందే॑వ॒ విశ్వా॑న్స్వధ్వ॒రా కృ॑ణుహి జాతవేదః .. 3.006.06
ది॒వశ్చి॒దా తే॑ రుచయంత రో॒కా ఉ॒షో వి॑భా॒తీరను॑ భాసి పూ॒ర్వీః .
అ॒పో యద॑గ్న ఉ॒శధ॒గ్వనే॑షు॒ హోతు॑ర్మం॒ద్రస్య॑ ప॒నయం॑త దే॒వాః .. 3.006.07
ఉ॒రౌ వా॒ యే అం॒తరి॑క్షే॒ మదం॑తి ది॒వో వా॒ యే రో॑చ॒నే సంతి॑ దే॒వాః .
ఊమా॑ వా॒ యే సు॒హవా॑సో॒ యజ॑త్రా ఆయేమి॒రే ర॒థ్యో॑ అగ్నే॒ అశ్వాః॑ .. 3.006.08
ఐభి॑రగ్నే స॒రథం॑ యాహ్య॒ర్వాఙ్నా॑నార॒థం వా॑ వి॒భవో॒ హ్యశ్వాః॑ .
పత్నీ॑వతస్త్రిం॒శతం॒ త్రీఀశ్చ॑ దే॒వాన॑నుష్వ॒ధమా వ॑హ మా॒దయ॑స్వ .. 3.006.09
స హోతా॒ యస్య॒ రోద॑సీ చిదు॒ర్వీ య॒జ్ఞంయ॑జ్ఞమ॒భి వృ॒ధే గృ॑ణీ॒తః .
ప్రాచీ॑ అధ్వ॒రేవ॑ తస్థతుః సు॒మేకే॑ ఋ॒తావ॑రీ ఋ॒తజా॑తస్య స॒త్యే .. 3.006.10
ఇళా॑మగ్నే పురు॒దంసం॑ స॒నిం గోః శ॑శ్వత్త॒మం హవ॑మానాయ సాధ .
స్యాన్నః॑ సూ॒నుస్తన॑యో వి॒జావాగ్నే॒ సా తే॑ సుమ॒తిర్భూ॑త్వ॒స్మే .. 3.006.11

ప్ర య ఆ॒రుః శి॑తిపృ॒ష్ఠస్య॑ ధా॒సేరా మా॒తరా॑ వివిశుః స॒ప్త వాణీః॑ .
ప॒రి॒క్షితా॑ పి॒తరా॒ సం చ॑రేతే॒ ప్ర స॑ర్స్రాతే దీ॒ర్ఘమాయుః॑ ప్ర॒యక్షే॑ .. 3.007.01
ది॒వక్ష॑సో ధే॒నవో॒ వృష్ణో॒ అశ్వా॑ దే॒వీరా త॑స్థౌ॒ మధు॑మ॒ద్వహం॑తీః .
ఋ॒తస్య॑ త్వా॒ సద॑సి క్షేమ॒యంతం॒ పర్యేకా॑ చరతి వర్త॒నిం గౌః .. 3.007.02
ఆ సీ॑మరోహత్సు॒యమా॒ భవం॑తీః॒ పతి॑శ్చికి॒త్వాన్ర॑యి॒విద్ర॑యీ॒ణాం .
ప్ర నీల॑పృష్ఠో అత॒సస్య॑ ధా॒సేస్తా అ॑వాసయత్పురు॒ధప్ర॑తీకః .. 3.007.03
మహి॑ త్వా॒ష్ట్రమూ॒ర్జయం॑తీరజు॒ర్యం స్త॑భూ॒యమా॑నం వ॒హతో॑ వహంతి .
వ్యంగే॑భిర్దిద్యుతా॒నః స॒ధస్థ॒ ఏకా॑మివ॒ రోద॑సీ॒ ఆ వి॑వేశ .. 3.007.04
జా॒నంతి॒ వృష్ణో॑ అరు॒షస్య॒ శేవ॑ము॒త బ్ర॒ధ్నస్య॒ శాస॑నే రణంతి .
ది॒వో॒రుచః॑ సు॒రుచో॒ రోచ॑మానా॒ ఇళా॒ యేషాం॒ గణ్యా॒ మాహి॑నా॒ గీః .. 3.007.05
ఉ॒తో పి॒తృభ్యాం॑ ప్ర॒విదాను॒ ఘోషం॑ మ॒హో మ॒హద్భ్యా॑మనయంత శూ॒షం .
ఉ॒క్షా హ॒ యత్ర॒ పరి॒ ధాన॑మ॒క్తోరను॒ స్వం ధామ॑ జరి॒తుర్వ॒వక్ష॑ .. 3.007.06
అ॒ధ్వ॒ర్యుభిః॑ పం॒చభిః॑ స॒ప్త విప్రాః॑ ప్రి॒యం ర॑క్షంతే॒ నిహి॑తం ప॒దం వేః .
ప్రాంచో॑ మదంత్యు॒క్షణో॑ అజు॒ర్యా దే॒వా దే॒వానా॒మను॒ హి వ్ర॒తా గుః .. 3.007.07
దైవ్యా॒ హోతా॑రా ప్రథ॒మా న్యృం॑జే స॒ప్త పృ॒క్షాసః॑ స్వ॒ధయా॑ మదంతి .
ఋ॒తం శంసం॑త ఋ॒తమిత్త ఆ॑హు॒రను॑ వ్ర॒తం వ్ర॑త॒పా దీధ్యా॑నాః .. 3.007.08
వృ॒షా॒యంతే॑ మ॒హే అత్యా॑య పూ॒ర్వీర్వృష్ణే॑ చి॒త్రాయ॑ ర॒శ్మయః॑ సుయా॒మాః .
దేవ॑ హోతర్మం॒ద్రత॑రశ్చికి॒త్వాన్మ॒హో దే॒వాన్రోద॑సీ॒ ఏహ వ॑క్షి .. 3.007.09
పృ॒క్షప్ర॑యజో ద్రవిణః సు॒వాచః॑ సుకే॒తవ॑ ఉ॒షసో॑ రే॒వదూ॑షుః .
ఉ॒తో చి॑దగ్నే మహి॒నా పృ॑థి॒వ్యాః కృ॒తం చి॒దేనః॒ సం మ॒హే ద॑శస్య .. 3.007.10
ఇళా॑మగ్నే పురు॒దంసం॑ స॒నిం గోః శ॑శ్వత్త॒మం హవ॑మానాయ సాధ .
స్యాన్నః॑ సూ॒నుస్తన॑యో వి॒జావాగ్నే॒ సా తే॑ సుమ॒తిర్భూ॑త్వ॒స్మే .. 3.007.11

అం॒జంతి॒ త్వామ॑ధ్వ॒రే దే॑వ॒యంతో॒ వన॑స్పతే॒ మధు॑నా॒ దైవ్యే॑న .
యదూ॒ర్ధ్వస్తిష్ఠా॒ ద్రవి॑ణే॒హ ధ॑త్తా॒ద్యద్వా॒ క్షయో॑ మా॒తుర॒స్యా ఉ॒పస్థే॑ .. 3.008.01
సమి॑ద్ధస్య॒ శ్రయ॑మాణః పు॒రస్తా॒ద్బ్రహ్మ॑ వన్వా॒నో అ॒జరం॑ సు॒వీరం॑ .
ఆ॒రే అ॒స్మదమ॑తిం॒ బాధ॑మాన॒ ఉచ్ఛ్ర॑యస్వ మహ॒తే సౌభ॑గాయ .. 3.008.02
ఉచ్ఛ్ర॑యస్వ వనస్పతే॒ వర్ష్మ॑న్పృథి॒వ్యా అధి॑ .
సుమి॑తీ మీ॒యమా॑నో॒ వర్చో॑ ధా య॒జ్ఞవా॑హసే .. 3.008.03
యువా॑ సు॒వాసాః॒ పరి॑వీత॒ ఆగా॒త్స ఉ॒ శ్రేయా॑న్భవతి॒ జాయ॑మానః .
తం ధీరా॑సః క॒వయ॒ ఉన్న॑యంతి స్వా॒ధ్యో॒3॒॑ మన॑సా దేవ॒యంతః॑ .. 3.008.04
జా॒తో జా॑యతే సుదిన॒త్వే అహ్నాం॑ సమ॒ర్య ఆ వి॒దథే॒ వర్ధ॑మానః .
పు॒నంతి॒ ధీరా॑ అ॒పసో॑ మనీ॒షా దే॑వ॒యా విప్ర॒ ఉది॑యర్తి॒ వాచం॑ .. 3.008.05
యాన్వో॒ నరో॑ దేవ॒యంతో॑ నిమి॒మ్యుర్వన॑స్పతే॒ స్వధి॑తిర్వా త॒తక్ష॑ .
తే దే॒వాసః॒ స్వర॑వస్తస్థి॒వాంసః॑ ప్ర॒జావ॑ద॒స్మే ది॑ధిషంతు॒ రత్నం॑ .. 3.008.06
యే వృ॒క్ణాసో॒ అధి॒ క్షమి॒ నిమి॑తాసో య॒తస్రు॑చః .
తే నో॑ వ్యంతు॒ వార్యం॑ దేవ॒త్రా క్షే॑త్ర॒సాధ॑సః .. 3.008.07
ఆ॒ది॒త్యా రు॒ద్రా వస॑వః సునీ॒థా ద్యావా॒క్షామా॑ పృథి॒వీ అం॒తరి॑క్షం .
స॒జోష॑సో య॒జ్ఞమ॑వంతు దే॒వా ఊ॒ర్ధ్వం కృ॑ణ్వంత్వధ్వ॒రస్య॑ కే॒తుం .. 3.008.08
హం॒సా ఇ॑వ శ్రేణి॒శో యతా॑నాః శు॒క్రా వసా॑నాః॒ స్వర॑వో న॒ ఆగుః॑ .
ఉ॒న్నీ॒యమా॑నాః క॒విభిః॑ పు॒రస్తా॑ద్దే॒వా దే॒వానా॒మపి॑ యంతి॒ పాథః॑ .. 3.008.09
శృంగా॑ణీ॒వేచ్ఛృం॒గిణాం॒ సం ద॑దృశ్రే చ॒షాల॑వంతః॒ స్వర॑వః పృథి॒వ్యాం .
వా॒ఘద్భి॑ర్వా విహ॒వే శ్రోష॑మాణా అ॒స్మాఀ అ॑వంతు పృత॒నాజ్యే॑షు .. 3.008.10
వన॑స్పతే శ॒తవ॑ల్శో॒ వి రో॑హ స॒హస్ర॑వల్శా॒ వి వ॒యం రు॑హేమ .
యం త్వామ॒యం స్వధి॑తి॒స్తేజ॑మానః ప్రణి॒నాయ॑ మహ॒తే సౌభ॑గాయ .. 3.008.11

సఖా॑యస్త్వా వవృమహే దే॒వం మర్తా॑స ఊ॒తయే॑ .
అ॒పాం నపా॑తం సు॒భగం॑ సు॒దీది॑తిం సు॒ప్రతూ॑ర్తిమనే॒హసం॑ .. 3.009.01
కాయ॑మానో వ॒నా త్వం యన్మా॒తౄరజ॑గన్న॒పః .
న తత్తే॑ అగ్నే ప్ర॒మృషే॑ ని॒వర్త॑నం॒ యద్దూ॒రే సన్ని॒హాభ॑వః .. 3.009.02
అతి॑ తృ॒ష్టం వ॑వక్షి॒థాథై॒వ సు॒మనా॑ అసి .
ప్రప్రా॒న్యే యంతి॒ పర్య॒న్య ఆ॑సతే॒ యేషాం॑ స॒ఖ్యే అసి॑ శ్రి॒తః .. 3.009.03
ఈ॒యి॒వాంస॒మతి॒ స్రిధః॒ శశ్వ॑తీ॒రతి॑ స॒శ్చతః॑ .
అన్వీ॑మవిందన్నిచి॒రాసో॑ అ॒ద్రుహో॒ఽప్సు సిం॒హమి॑వ శ్రి॒తం .. 3.009.04
స॒సృ॒వాంస॑మివ॒ త్మనా॒గ్నిమి॒త్థా తి॒రోహి॑తం .
ఐనం॑ నయన్మాత॒రిశ్వా॑ పరా॒వతో॑ దే॒వేభ్యో॑ మథి॒తం పరి॑ .. 3.009.05
తం త్వా॒ మర్తా॑ అగృభ్ణత దే॒వేభ్యో॑ హవ్యవాహన .
విశ్వా॒న్యద్య॒జ్ఞాఀ అ॑భి॒పాసి॑ మానుష॒ తవ॒ క్రత్వా॑ యవిష్ఠ్య .. 3.009.06
తద్భ॒ద్రం తవ॑ దం॒సనా॒ పాకా॑య చిచ్ఛదయతి .
త్వాం యద॑గ్నే ప॒శవః॑ స॒మాస॑తే॒ సమి॑ద్ధమపిశర్వ॒రే .. 3.009.07
ఆ జు॑హోతా స్వధ్వ॒రం శీ॒రం పా॑వ॒కశో॑చిషం .
ఆ॒శుం దూ॒తమ॑జి॒రం ప్ర॒త్నమీడ్యం॑ శ్రు॒ష్టీ దే॒వం స॑పర్యత .. 3.009.08
త్రీణి॑ శ॒తా త్రీ స॒హస్రా॑ణ్య॒గ్నిం త్రిం॒శచ్చ॑ దే॒వా నవ॑ చాసపర్యన్ .
ఔక్ష॑న్ఘృ॒తైరస్తృ॑ణన్బ॒ర్హిర॑స్మా॒ ఆదిద్ధోతా॑రం॒ న్య॑సాదయంత .. 3.009.09

త్వామ॑గ్నే మనీ॒షిణః॑ స॒మ్రాజం॑ చర్షణీ॒నాం .
దే॒వం మర్తా॑స ఇంధతే॒ సమ॑ధ్వ॒రే .. 3.010.01
త్వాం య॒జ్ఞేష్వృ॒త్విజ॒మగ్నే॒ హోతా॑రమీళతే .
గో॒పా ఋ॒తస్య॑ దీదిహి॒ స్వే దమే॑ .. 3.010.02
స ఘా॒ యస్తే॒ దదా॑శతి స॒మిధా॑ జా॒తవే॑దసే .
సో అ॑గ్నే ధత్తే సు॒వీర్యం॒ స పు॑ష్యతి .. 3.010.03
స కే॒తుర॑ధ్వ॒రాణా॑మ॒గ్నిర్దే॒వేభి॒రా గ॑మత్ .
అం॒జా॒నః స॒ప్త హోతృ॑భిర్హ॒విష్మ॑తే .. 3.010.04
ప్ర హోత్రే॑ పూ॒ర్వ్యం వచో॒ఽగ్నయే॑ భరతా బృ॒హత్ .
వి॒పాం జ్యోతీం॑షి॒ బిభ్ర॑తే॒ న వే॒ధసే॑ .. 3.010.05
అ॒గ్నిం వ॑ర్ధంతు నో॒ గిరో॒ యతో॒ జాయ॑త ఉ॒క్థ్యః॑ .
మ॒హే వాజా॑య॒ ద్రవి॑ణాయ దర్శ॒తః .. 3.010.06
అగ్నే॒ యజి॑ష్ఠో అధ్వ॒రే దే॒వాందే॑వయ॒తే య॑జ .
హోతా॑ మం॒ద్రో వి రా॑జ॒స్యతి॒ స్రిధః॑ .. 3.010.07
స నః॑ పావక దీదిహి ద్యు॒మద॒స్మే సు॒వీర్యం॑ .
భవా॑ స్తో॒తృభ్యో॒ అంత॑మః స్వ॒స్తయే॑ .. 3.010.08
తం త్వా॒ విప్రా॑ విప॒న్యవో॑ జాగృ॒వాంసః॒ సమిం॑ధతే .
హ॒వ్య॒వాహ॒మమ॑ర్త్యం సహో॒వృధం॑ .. 3.010.09

అ॒గ్నిర్హోతా॑ పు॒రోహి॑తోఽధ్వ॒రస్య॒ విచ॑ర్షణిః .
స వే॑ద య॒జ్ఞమా॑ను॒షక్ .. 3.011.01
స హ॑వ్య॒వాళమ॑ర్త్య ఉ॒శిగ్దూ॒తశ్చనో॑హితః .
అ॒గ్నిర్ధి॒యా సమృ॑ణ్వతి .. 3.011.02
అ॒గ్నిర్ధి॒యా స చే॑తతి కే॒తుర్య॒జ్ఞస్య॑ పూ॒ర్వ్యః .
అర్థం॒ హ్య॑స్య త॒రణి॑ .. 3.011.03
అ॒గ్నిం సూ॒నుం సన॑శ్రుతం॒ సహ॑సో జా॒తవే॑దసం .
వహ్నిం॑ దే॒వా అ॑కృణ్వత .. 3.011.04
అదా॑భ్యః పురఏ॒తా వి॒శామ॒గ్నిర్మాను॑షీణాం .
తూర్ణీ॒ రథః॒ సదా॒ నవః॑ .. 3.011.05
సా॒హ్వాన్విశ్వా॑ అభి॒యుజః॒ క్రతు॑ర్దే॒వానా॒మమృ॑క్తః .
అ॒గ్నిస్తు॒విశ్ర॑వస్తమః .. 3.011.06
అ॒భి ప్రయాం॑సి॒ వాహ॑సా దా॒శ్వాఀ అ॑శ్నోతి॒ మర్త్యః॑ .
క్షయం॑ పావ॒కశో॑చిషః .. 3.011.07
పరి॒ విశ్వా॑ని॒ సుధి॑తా॒గ్నేర॑శ్యామ॒ మన్మ॑భిః .
విప్రా॑సో జా॒తవే॑దసః .. 3.011.08
అగ్నే॒ విశ్వా॑ని॒ వార్యా॒ వాజే॑షు సనిషామహే .
త్వే దే॒వాస॒ ఏరి॑రే .. 3.011.09

ఇంద్రా॑గ్నీ॒ ఆ గ॑తం సు॒తం గీ॒ర్భిర్నభో॒ వరే॑ణ్యం .
అ॒స్య పా॑తం ధి॒యేషి॒తా .. 3.012.01
ఇంద్రా॑గ్నీ జరి॒తుః సచా॑ య॒జ్ఞో జి॑గాతి॒ చేత॑నః .
అ॒యా పా॑తమి॒మం సు॒తం .. 3.012.02
ఇంద్ర॑మ॒గ్నిం క॑వి॒చ్ఛదా॑ య॒జ్ఞస్య॑ జూ॒త్యా వృ॑ణే .
తా సోమ॑స్యే॒హ తృం॑పతాం .. 3.012.03
తో॒శా వృ॑త్ర॒హణా॑ హువే స॒జిత్వా॒నాప॑రాజితా .
ఇం॒ద్రా॒గ్నీ వా॑జ॒సాత॑మా .. 3.012.04
ప్ర వా॑మర్చంత్యు॒క్థినో॑ నీథా॒విదో॑ జరి॒తారః॑ .
ఇంద్రా॑గ్నీ॒ ఇష॒ ఆ వృ॑ణే .. 3.012.05
ఇంద్రా॑గ్నీ నవ॒తిం పురో॑ దా॒సప॑త్నీరధూనుతం .
సా॒కమేకే॑న॒ కర్మ॑ణా .. 3.012.06
ఇంద్రా॑గ్నీ॒ అప॑స॒స్పర్యుప॒ ప్ర యం॑తి ధీ॒తయః॑ .
ఋ॒తస్య॑ ప॒థ్యా॒3॒॑ అను॑ .. 3.012.07
ఇంద్రా॑గ్నీ తవి॒షాణి॑ వాం స॒ధస్థా॑ని॒ ప్రయాం॑సి చ .
యు॒వోర॒ప్తూర్యం॑ హి॒తం .. 3.012.08
ఇంద్రా॑గ్నీ రోచ॒నా ది॒వః పరి॒ వాజే॑షు భూషథః .
తద్వాం॑ చేతి॒ ప్ర వీ॒ర్యం॑ .. 3.012.09

ప్ర వో॑ దే॒వాయా॒గ్నయే॒ బర్హి॑ష్ఠమర్చాస్మై .
గమ॑ద్దే॒వేభి॒రా స నో॒ యజి॑ష్ఠో బ॒ర్హిరా స॑దత్ .. 3.013.01
ఋ॒తావా॒ యస్య॒ రోద॑సీ॒ దక్షం॒ సచం॑త ఊ॒తయః॑ .
హ॒విష్మం॑త॒స్తమీ॑ళతే॒ తం స॑ని॒ష్యంతోఽవ॑సే .. 3.013.02
స యం॒తా విప్ర॑ ఏషాం॒ స య॒జ్ఞానా॒మథా॒ హి షః .
అ॒గ్నిం తం వో॑ దువస్యత॒ దాతా॒ యో వని॑తా మ॒ఘం .. 3.013.03
స నః॒ శర్మా॑ణి వీ॒తయే॒ఽగ్నిర్య॑చ్ఛతు॒ శంత॑మా .
యతో॑ నః ప్రు॒ష్ణవ॒ద్వసు॑ ది॒వి క్షి॒తిభ్యో॑ అ॒ప్స్వా .. 3.013.04
దీ॒ది॒వాంస॒మపూ॑ర్వ్యం॒ వస్వీ॑భిరస్య ధీ॒తిభిః॑ .
ఋక్వా॑ణో అ॒గ్నిమిం॑ధతే॒ హోతా॑రం వి॒శ్పతిం॑ వి॒శాం .. 3.013.05
ఉ॒త నో॒ బ్రహ్మ॑న్నవిష ఉ॒క్థేషు॑ దేవ॒హూత॑మః .
శం నః॑ శోచా మ॒రుద్వృ॒ధోఽగ్నే॑ సహస్ర॒సాత॑మః .. 3.013.06
నూ నో॑ రాస్వ స॒హస్ర॑వత్తో॒కవ॑త్పుష్టి॒మద్వసు॑ .
ద్యు॒మద॑గ్నే సు॒వీర్యం॒ వర్షి॑ష్ఠ॒మను॑పక్షితం .. 3.013.07

ఆ హోతా॑ మం॒ద్రో వి॒దథా॑న్యస్థాత్స॒త్యో యజ్వా॑ క॒విత॑మః॒ స వే॒ధాః .
వి॒ద్యుద్ర॑థః॒ సహ॑సస్పు॒త్రో అ॒గ్నిః శో॒చిష్కే॑శః పృథి॒వ్యాం పాజో॑ అశ్రేత్ .. 3.014.01
అయా॑మి తే॒ నమ॑ఉక్తిం జుషస్వ॒ ఋతా॑వ॒స్తుభ్యం॒ చేత॑తే సహస్వః .
వి॒ద్వాఀ ఆ వ॑క్షి వి॒దుషో॒ ని ష॑త్సి॒ మధ్య॒ ఆ బ॒ర్హిరూ॒తయే॑ యజత్ర .. 3.014.02
ద్రవ॑తాం త ఉ॒షసా॑ వా॒జయం॑తీ॒ అగ్నే॒ వాత॑స్య ప॒థ్యా॑భి॒రచ్ఛ॑ .
యత్సీ॑మం॒జంతి॑ పూ॒ర్వ్యం హ॒విర్భి॒రా వం॒ధురే॑వ తస్థతుర్దురో॒ణే .. 3.014.03
మి॒త్రశ్చ॒ తుభ్యం॒ వరు॑ణః సహ॒స్వోఽగ్నే॒ విశ్వే॑ మ॒రుతః॑ సు॒మ్నమ॑ర్చన్ .
యచ్ఛో॒చిషా॑ సహసస్పుత్ర॒ తిష్ఠా॑ అ॒భి క్షి॒తీః ప్ర॒థయ॒న్సూర్యో॒ నౄన్ .. 3.014.04
వ॒యం తే॑ అ॒ద్య ర॑రి॒మా హి కామ॑ముత్తా॒నహ॑స్తా॒ నమ॑సోప॒సద్య॑ .
యజి॑ష్ఠేన॒ మన॑సా యక్షి దే॒వానస్రే॑ధతా॒ మన్మ॑నా॒ విప్రో॑ అగ్నే .. 3.014.05
త్వద్ధి పు॑త్ర సహసో॒ వి పూ॒ర్వీర్దే॒వస్య॒ యంత్యూ॒తయో॒ వి వాజాః॑ .
త్వం దే॑హి సహ॒స్రిణం॑ ర॒యిం నో॑ఽద్రో॒ఘేణ॒ వచ॑సా స॒త్యమ॑గ్నే .. 3.014.06
తుభ్యం॑ దక్ష కవిక్రతో॒ యానీ॒మా దేవ॒ మర్తా॑సో అధ్వ॒రే అక॑ర్మ .
త్వం విశ్వ॑స్య సు॒రథ॑స్య బోధి॒ సర్వం॒ తద॑గ్నే అమృత స్వదే॒హ .. 3.014.07

వి పాజ॑సా పృ॒థునా॒ శోశు॑చానో॒ బాధ॑స్వ ద్వి॒షో ర॒క్షసో॒ అమీ॑వాః .
సు॒శర్మ॑ణో బృహ॒తః శర్మ॑ణి స్యామ॒గ్నేర॒హం సు॒హవ॑స్య॒ ప్రణీ॑తౌ .. 3.015.01
త్వం నో॑ అ॒స్యా ఉ॒షసో॒ వ్యు॑ష్టౌ॒ త్వం సూర॒ ఉది॑తే బోధి గో॒పాః .
జన్మే॑వ॒ నిత్యం॒ తన॑యం జుషస్వ॒ స్తోమం॑ మే అగ్నే త॒న్వా॑ సుజాత .. 3.015.02
త్వం నృ॒చక్షా॑ వృష॒భాను॑ పూ॒ర్వీః కృ॒ష్ణాస్వ॑గ్నే అరు॒షో వి భా॑హి .
వసో॒ నేషి॑ చ॒ పర్షి॒ చాత్యంహః॑ కృ॒ధీ నో॑ రా॒య ఉ॒శిజో॑ యవిష్ఠ .. 3.015.03
అషా॑ళ్హో అగ్నే వృష॒భో ది॑దీహి॒ పురో॒ విశ్వాః॒ సౌభ॑గా సంజిగీ॒వాన్ .
య॒జ్ఞస్య॑ నే॒తా ప్ర॑థ॒మస్య॑ పా॒యోర్జాత॑వేదో బృహ॒తః సు॑ప్రణీతే .. 3.015.04
అచ్ఛి॑ద్రా॒ శర్మ॑ జరితః పు॒రూణి॑ దే॒వాఀ అచ్ఛా॒ దీద్యా॑నః సుమే॒ధాః .
రథో॒ న సస్ని॑ర॒భి వ॑క్షి॒ వాజ॒మగ్నే॒ త్వం రోద॑సీ నః సు॒మేకే॑ .. 3.015.05
ప్ర పీ॑పయ వృషభ॒ జిన్వ॒ వాజా॒నగ్నే॒ త్వం రోద॑సీ నః సు॒దోఘే॑ .
దే॒వేభి॑ర్దేవ సు॒రుచా॑ రుచా॒నో మా నో॒ మర్త॑స్య దుర్మ॒తిః పరి॑ ష్ఠాత్ .. 3.015.06
ఇళా॑మగ్నే పురు॒దంసం॑ స॒నిం గోః శ॑శ్వత్త॒మం హవ॑మానాయ సాధ .
స్యాన్నః॑ సూ॒నుస్తన॑యో వి॒జావాగ్నే॒ సా తే॑ సుమ॒తిర్భూ॑త్వ॒స్మే .. 3.015.07

అ॒యమ॒గ్నిః సు॒వీర్య॒స్యేశే॑ మ॒హః సౌభ॑గస్య .
రా॒య ఈ॑శే స్వప॒త్యస్య॒ గోమ॑త॒ ఈశే॑ వృత్ర॒హథా॑నాం .. 3.016.01
ఇ॒మం న॑రో మరుతః సశ్చతా॒ వృధం॒ యస్మి॒న్రాయః॒ శేవృ॑ధాసః .
అ॒భి యే సంతి॒ పృత॑నాసు దూ॒ఢ్యో॑ వి॒శ్వాహా॒ శత్రు॑మాద॒భుః .. 3.016.02
స త్వం నో॑ రా॒యః శి॑శీహి॒ మీఢ్వో॑ అగ్నే సు॒వీర్య॑స్య .
తువి॑ద్యుమ్న॒ వర్షి॑ష్ఠస్య ప్ర॒జావ॑తోఽనమీ॒వస్య॑ శు॒ష్మిణః॑ .. 3.016.03
చక్రి॒ర్యో విశ్వా॒ భువ॑నా॒భి సా॑స॒హిశ్చక్రి॑ర్దే॒వేష్వా దువః॑ .
ఆ దే॒వేషు॒ యత॑త॒ ఆ సు॒వీర్య॒ ఆ శంస॑ ఉ॒త నృ॒ణాం .. 3.016.04
మా నో॑ అ॒గ్నేఽమ॑తయే॒ మావీర॑తాయై రీరధః .
మాగోతా॑యై సహసస్పుత్ర॒ మా ని॒దేఽప॒ ద్వేషాం॒స్యా కృ॑ధి .. 3.016.05
శ॒గ్ధి వాజ॑స్య సుభగ ప్ర॒జావ॒తోఽగ్నే॑ బృహ॒తో అ॑ధ్వ॒రే .
సం రా॒యా భూయ॑సా సృజ మయో॒భునా॒ తువి॑ద్యుమ్న॒ యశ॑స్వతా .. 3.016.06

స॒మి॒ధ్యమా॑నః ప్రథ॒మాను॒ ధర్మా॒ సమ॒క్తుభి॑రజ్యతే వి॒శ్వవా॑రః .
శో॒చిష్కే॑శో ఘృ॒తని॑ర్ణిక్పావ॒కః సు॑య॒జ్ఞో అ॒గ్నిర్య॒జథా॑య దే॒వాన్ .. 3.017.01
యథాయ॑జో హో॒త్రమ॑గ్నే పృథి॒వ్యా యథా॑ ది॒వో జా॑తవేదశ్చికి॒త్వాన్ .
ఏ॒వానేన॑ హ॒విషా॑ యక్షి దే॒వాన్మ॑ను॒ష్వద్య॒జ్ఞం ప్ర తి॑రే॒మమ॒ద్య .. 3.017.02
త్రీణ్యాయూం॑షి॒ తవ॑ జాతవేదస్తి॒స్ర ఆ॒జానీ॑రు॒షస॑స్తే అగ్నే .
తాభి॑ర్దే॒వానా॒మవో॑ యక్షి వి॒ద్వానథా॑ భవ॒ యజ॑మానాయ॒ శం యోః .. 3.017.03
అ॒గ్నిం సు॑దీ॒తిం సు॒దృశం॑ గృ॒ణంతో॑ నమ॒స్యామ॒స్త్వేడ్యం॑ జాతవేదః .
త్వాం దూ॒తమ॑ర॒తిం హ॑వ్య॒వాహం॑ దే॒వా అ॑కృణ్వన్న॒మృత॑స్య॒ నాభిం॑ .. 3.017.04
యస్త్వద్ధోతా॒ పూర్వో॑ అగ్నే॒ యజీ॑యాంద్వి॒తా చ॒ సత్తా॑ స్వ॒ధయా॑ చ శం॒భుః .
తస్యాను॒ ధర్మ॒ ప్ర య॑జా చికి॒త్వోఽథ॑ నో ధా అధ్వ॒రం దే॒వవీ॑తౌ .. 3.017.05

భవా॑ నో అగ్నే సు॒మనా॒ ఉపే॑తౌ॒ సఖే॑వ॒ సఖ్యే॑ పి॒తరే॑వ సా॒ధుః .
పు॒రు॒ద్రుహో॒ హి క్షి॒తయో॒ జనా॑నాం॒ ప్రతి॑ ప్రతీ॒చీర్ద॑హతా॒దరా॑తీః .. 3.018.01
తపో॒ ష్వ॑గ్నే॒ అంత॑రాఀ అ॒మిత్రాం॒తపా॒ శంస॒మర॑రుషః॒ పర॑స్య .
తపో॑ వసో చికితా॒నో అ॒చిత్తా॒న్వి తే॑ తిష్ఠంతామ॒జరా॑ అ॒యాసః॑ .. 3.018.02
ఇ॒ధ్మేనా॑గ్న ఇ॒చ్ఛమా॑నో ఘృ॒తేన॑ జు॒హోమి॑ హ॒వ్యం తర॑సే॒ బలా॑య .
యావ॒దీశే॒ బ్రహ్మ॑ణా॒ వంద॑మాన ఇ॒మాం ధియం॑ శత॒సేయా॑య దే॒వీం .. 3.018.03
ఉచ్ఛో॒చిషా॑ సహసస్పుత్ర స్తు॒తో బృ॒హద్వయః॑ శశమా॒నేషు॑ ధేహి .
రే॒వద॑గ్నే వి॒శ్వామి॑త్రేషు॒ శం యోర్మ॑ర్మృ॒జ్మా తే॑ త॒న్వం1॒॑ భూరి॒ కృత్వః॑ .. 3.018.04
కృ॒ధి రత్నం॑ సుసనిత॒ర్ధనా॑నాం॒ స ఘేద॑గ్నే భవసి॒ యత్సమి॑ద్ధః .
స్తో॒తుర్దు॑రో॒ణే సు॒భగ॑స్య రే॒వత్సృ॒ప్రా క॒రస్నా॑ దధిషే॒ వపూం॑షి .. 3.018.05

అ॒గ్నిం హోతా॑రం॒ ప్ర వృ॑ణే మి॒యేధే॒ గృత్సం॑ క॒విం వి॑శ్వ॒విద॒మమూ॑రం .
స నో॑ యక్షద్దే॒వతా॑తా॒ యజీ॑యాన్రా॒యే వాజా॑య వనతే మ॒ఘాని॑ .. 3.019.01
ప్ర తే॑ అగ్నే హ॒విష్మ॑తీమియ॒ర్మ్యచ్ఛా॑ సుద్యు॒మ్నాం రా॒తినీం॑ ఘృ॒తాచీం॑ .
ప్ర॒ద॒క్షి॒ణిద్దే॒వతా॑తిమురా॒ణః సం రా॒తిభి॒ర్వసు॑భిర్య॒జ్ఞమ॑శ్రేత్ .. 3.019.02
స తేజీ॑యసా॒ మన॑సా॒ త్వోత॑ ఉ॒త శి॑క్ష స్వప॒త్యస్య॑ శి॒క్షోః .
అగ్నే॑ రా॒యో నృత॑మస్య॒ ప్రభూ॑తౌ భూ॒యామ॑ తే సుష్టు॒తయ॑శ్చ॒ వస్వః॑ .. 3.019.03
భూరీ॑ణి॒ హి త్వే ద॑ధి॒రే అనీ॒కాగ్నే॑ దే॒వస్య॒ యజ్య॑వో॒ జనా॑సః .
స ఆ వ॑హ దే॒వతా॑తిం యవిష్ఠ॒ శర్ధో॒ యద॒ద్య ది॒వ్యం యజా॑సి .. 3.019.04
యత్త్వా॒ హోతా॑రమ॒నజ॑న్మి॒యేధే॑ నిషా॒దయం॑తో య॒జథా॑య దే॒వాః .
స త్వం నో॑ అగ్నేఽవి॒తేహ బో॒ధ్యధి॒ శ్రవాం॑సి ధేహి నస్త॒నూషు॑ .. 3.019.05

అ॒గ్నిము॒షస॑మ॒శ్వినా॑ దధి॒క్రాం వ్యు॑ష్టిషు హవతే॒ వహ్ని॑రు॒క్థైః .
సు॒జ్యోతి॑షో నః శృణ్వంతు దే॒వాః స॒జోష॑సో అధ్వ॒రం వా॑వశా॒నాః .. 3.020.01
అగ్నే॒ త్రీ తే॒ వాజి॑నా॒ త్రీ ష॒ధస్థా॑ తి॒స్రస్తే॑ జి॒హ్వా ఋ॑తజాత పూ॒ర్వీః .
తి॒స్ర ఉ॑ తే త॒న్వో॑ దే॒వవా॑తా॒స్తాభి॑ర్నః పాహి॒ గిరో॒ అప్ర॑యుచ్ఛన్ .. 3.020.02
అగ్నే॒ భూరీ॑ణి॒ తవ॑ జాతవేదో॒ దేవ॑ స్వధావో॒ఽమృత॑స్య॒ నామ॑ .
యాశ్చ॑ మా॒యా మా॒యినాం॑ విశ్వమిన్వ॒ త్వే పూ॒ర్వీః సం॑ద॒ధుః పృ॑ష్టబంధో .. 3.020.03
అ॒గ్నిర్నే॒తా భగ॑ ఇవ క్షితీ॒నాం దైవీ॑నాం దే॒వ ఋ॑తు॒పా ఋ॒తావా॑ .
స వృ॑త్ర॒హా స॒నయో॑ వి॒శ్వవే॑దాః॒ పర్ష॒ద్విశ్వాతి॑ దురి॒తా గృ॒ణంతం॑ .. 3.020.04
ద॒ధి॒క్రామ॒గ్నిము॒షసం॑ చ దే॒వీం బృహ॒స్పతిం॑ సవి॒తారం॑ చ దే॒వం .
అ॒శ్వినా॑ మి॒త్రావరు॑ణా॒ భగం॑ చ॒ వసూ॑న్రు॒ద్రాఀ ఆ॑ది॒త్యాఀ ఇ॒హ హు॑వే .. 3.020.05

ఇ॒మం నో॑ య॒జ్ఞమ॒మృతే॑షు ధేహీ॒మా హ॒వ్యా జా॑తవేదో జుషస్వ .
స్తో॒కానా॑మగ్నే॒ మేద॑సో ఘృ॒తస్య॒ హోతః॒ ప్రాశా॑న ప్రథ॒మో ని॒షద్య॑ .. 3.021.01
ఘృ॒తవం॑తః పావక తే స్తో॒కాః శ్చో॑తంతి॒ మేద॑సః .
స్వధ॑ర్మందే॒వవీ॑తయే॒ శ్రేష్ఠం॑ నో ధేహి॒ వార్యం॑ .. 3.021.02
తుభ్యం॑ స్తో॒కా ఘృ॑త॒శ్చుతోఽగ్నే॒ విప్రా॑య సంత్య .
ఋషిః॒ శ్రేష్ఠః॒ సమి॑ధ్యసే య॒జ్ఞస్య॑ ప్రావి॒తా భ॑వ .. 3.021.03
తుభ్యం॑ శ్చోతంత్యధ్రిగో శచీవః స్తో॒కాసో॑ అగ్నే॒ మేద॑సో ఘృ॒తస్య॑ .
క॒వి॒శ॒స్తో బృ॑హ॒తా భా॒నునాగా॑ హ॒వ్యా జు॑షస్వ మేధిర .. 3.021.04
ఓజి॑ష్ఠం తే మధ్య॒తో మేద॒ ఉద్భృ॑తం॒ ప్ర తే॑ వ॒యం ద॑దామహే .
శ్చోతం॑తి తే వసో స్తో॒కా అధి॑ త్వ॒చి ప్రతి॒ తాందే॑వ॒శో వి॑హి .. 3.021.05

అ॒యం సో అ॒గ్నిర్యస్మి॒న్సోమ॒మింద్రః॑ సు॒తం ద॒ధే జ॒ఠరే॑ వావశా॒నః .
స॒హ॒స్రిణం॒ వాజ॒మత్యం॒ న సప్తిం॑ సస॒వాన్సన్స్తూ॑యసే జాతవేదః .. 3.022.01
అగ్నే॒ యత్తే॑ ది॒వి వర్చః॑ పృథి॒వ్యాం యదోష॑ధీష్వ॒ప్స్వా య॑జత్ర .
యేనాం॒తరి॑క్షము॒ర్వా॑త॒తంథ॑ త్వే॒షః స భా॒నుర॑ర్ణ॒వో నృ॒చక్షాః॑ .. 3.022.02
అగ్నే॑ ది॒వో అర్ణ॒మచ్ఛా॑ జిగా॒స్యచ్ఛా॑ దే॒వాఀ ఊ॑చిషే॒ ధిష్ణ్యా॒ యే .
యా రో॑చ॒నే ప॒రస్తా॒త్సూర్య॑స్య॒ యాశ్చా॒వస్తా॑దుప॒తిష్ఠం॑త॒ ఆపః॑ .. 3.022.03
పు॒రీ॒ష్యా॑సో అ॒గ్నయః॑ ప్రావ॒ణేభిః॑ స॒జోష॑సః .
జు॒షంతాం॑ య॒జ్ఞమ॒ద్రుహో॑ఽనమీ॒వా ఇషో॑ మ॒హీః .. 3.022.04
ఇళా॑మగ్నే పురు॒దంసం॑ స॒నిం గోః శ॑శ్వత్త॒మం హవ॑మానాయ సాధ .
స్యాన్నః॑ సూ॒నుస్తన॑యో వి॒జావాగ్నే॒ సా తే॑ సుమ॒తిర్భూ॑త్వ॒స్మే .. 3.022.05

నిర్మ॑థితః॒ సుధి॑త॒ ఆ స॒ధస్థే॒ యువా॑ క॒విర॑ధ్వ॒రస్య॑ ప్రణే॒తా .
జూర్య॑త్స్వ॒గ్నిర॒జరో॒ వనే॒ష్వత్రా॑ దధే అ॒మృతం॑ జా॒తవే॑దాః .. 3.023.01
అమం॑థిష్టాం॒ భార॑తా రే॒వద॒గ్నిం దే॒వశ్ర॑వా దే॒వవా॑తః సు॒దక్షం॑ .
అగ్నే॒ వి ప॑శ్య బృహ॒తాభి రా॒యేషాం నో॑ నే॒తా భ॑వతా॒దను॒ ద్యూన్ .. 3.023.02
దశ॒ క్షిపః॑ పూ॒ర్వ్యం సీ॑మజీజన॒న్సుజా॑తం మా॒తృషు॑ ప్రి॒యం .
అ॒గ్నిం స్తు॑హి దైవవా॒తం దే॑వశ్రవో॒ యో జనా॑నా॒మస॑ద్వ॒శీ .. 3.023.03
ని త్వా॑ దధే॒ వర॒ ఆ పృ॑థి॒వ్యా ఇళా॑యాస్ప॒దే సు॑దిన॒త్వే అహ్నాం॑ .
దృ॒షద్వ॑త్యాం॒ మాను॑ష ఆప॒యాయాం॒ సర॑స్వత్యాం రే॒వద॑గ్నే దిదీహి .. 3.023.04
ఇళా॑మగ్నే పురు॒దంసం॑ స॒నిం గోః శ॑శ్వత్త॒మం హవ॑మానాయ సాధ .
స్యాన్నః॑ సూ॒నుస్తన॑యో వి॒జావాగ్నే॒ సా తే॑ సుమ॒తిర్భూ॑త్వ॒స్మే .. 3.023.05

అగ్నే॒ సహ॑స్వ॒ పృత॑నా అ॒భిమా॑తీ॒రపా॑స్య .
దు॒ష్టర॒స్తర॒న్నరా॑తీ॒ర్వర్చో॑ ధా య॒జ్ఞవా॑హసే .. 3.024.01
అగ్న॑ ఇ॒ళా సమి॑ధ్యసే వీ॒తిహో॑త్రో॒ అమ॑ర్త్యః .
జు॒షస్వ॒ సూ నో॑ అధ్వ॒రం .. 3.024.02
అగ్నే॑ ద్యు॒మ్నేన॑ జాగృవే॒ సహ॑సః సూనవాహుత .
ఏదం బ॒ర్హిః స॑దో॒ మమ॑ .. 3.024.03
అగ్నే॒ విశ్వే॑భిర॒గ్నిభి॑ర్దే॒వేభి॑ర్మహయా॒ గిరః॑ .
య॒జ్ఞేషు॒ య ఉ॑ చా॒యవః॑ .. 3.024.04
అగ్నే॒ దా దా॒శుషే॑ ర॒యిం వీ॒రవం॑తం॒ పరీ॑ణసం .
శి॒శీ॒హి నః॑ సూను॒మతః॑ .. 3.024.05

అగ్నే॑ ది॒వః సూ॒నుర॑సి॒ ప్రచే॑తా॒స్తనా॑ పృథి॒వ్యా ఉ॒త వి॒శ్వవే॑దాః .
ఋధ॑గ్దే॒వాఀ ఇ॒హ య॑జా చికిత్వః .. 3.025.01
అ॒గ్నిః స॑నోతి వీ॒ర్యా॑ణి వి॒ద్వాన్స॒నోతి॒ వాజ॑మ॒మృతా॑య॒ భూష॑న్ .
స నో॑ దే॒వాఀ ఏహ వ॑హా పురుక్షో .. 3.025.02
అ॒గ్నిర్ద్యావా॑పృథి॒వీ వి॒శ్వజ॑న్యే॒ ఆ భా॑తి దే॒వీ అ॒మృతే॒ అమూ॑రః .
క్షయ॒న్వాజైః॑ పురుశ్చం॒ద్రో నమో॑భిః .. 3.025.03
అగ్న॒ ఇంద్ర॑శ్చ దా॒శుషో॑ దురో॒ణే సు॒తావ॑తో య॒జ్ఞమి॒హోప॑ యాతం .
అమ॑ర్ధంతా సోమ॒పేయా॑య దేవా .. 3.025.04
అగ్నే॑ అ॒పాం సమి॑ధ్యసే దురో॒ణే నిత్యః॑ సూనో సహసో జాతవేదః .
స॒ధస్థా॑ని మ॒హయ॑మాన ఊ॒తీ .. 3.025.05

వై॒శ్వా॒న॒రం మన॑సా॒గ్నిం ని॒చాయ్యా॑ హ॒విష్మం॑తో అనుష॒త్యం స్వ॒ర్విదం॑ .
సు॒దానుం॑ దే॒వం ర॑థి॒రం వ॑సూ॒యవో॑ గీ॒ర్భీ ర॒ణ్వం కు॑శి॒కాసో॑ హవామహే .. 3.026.01
తం శు॒భ్రమ॒గ్నిమవ॑సే హవామహే వైశ్వాన॒రం మా॑త॒రిశ్వా॑నము॒క్థ్యం॑ .
బృహ॒స్పతిం॒ మను॑షో దే॒వతా॑తయే॒ విప్రం॒ శ్రోతా॑ర॒మతి॑థిం రఘు॒ష్యదం॑ .. 3.026.02
అశ్వో॒ న క్రందం॒జని॑భిః॒ సమి॑ధ్యతే వైశ్వాన॒రః కు॑శి॒కేభి॑ర్యు॒గేయు॑గే .
స నో॑ అ॒గ్నిః సు॒వీర్యం॒ స్వశ్వ్యం॒ దధా॑తు॒ రత్న॑మ॒మృతే॑షు॒ జాగృ॑విః .. 3.026.03
ప్ర యం॑తు॒ వాజా॒స్తవి॑షీభిర॒గ్నయః॑ శు॒భే సమ్మి॑శ్లాః॒ పృష॑తీరయుక్షత .
బృ॒హ॒దుక్షో॑ మ॒రుతో॑ వి॒శ్వవే॑దసః॒ ప్ర వే॑పయంతి॒ పర్వ॑తా॒ఀ అదా॑భ్యాః .. 3.026.04
అ॒గ్ని॒శ్రియో॑ మ॒రుతో॑ వి॒శ్వకృ॑ష్టయ॒ ఆ త్వే॒షము॒గ్రమవ॑ ఈమహే వ॒యం .
తే స్వా॒నినో॑ రు॒ద్రియా॑ వ॒ర్షని॑ర్ణిజః సిం॒హా న హే॒షక్ర॑తవః సు॒దాన॑వః .. 3.026.05
వ్రాతం॑వ్రాతం గ॒ణంగ॑ణం సుశ॒స్తిభి॑ర॒గ్నేర్భామం॑ మ॒రుతా॒మోజ॑ ఈమహే .
పృష॑దశ్వాసో అనవ॒భ్రరా॑ధసో॒ గంతా॑రో య॒జ్ఞం వి॒దథే॑షు॒ ధీరాః॑ .. 3.026.06
అ॒గ్నిర॑స్మి॒ జన్మ॑నా జా॒తవే॑దా ఘృ॒తం మే॒ చక్షు॑ర॒మృతం॑ మ ఆ॒సన్ .
అ॒ర్కస్త్రి॒ధాతూ॒ రజ॑సో వి॒మానోఽజ॑స్రో ఘ॒ర్మో హ॒విర॑స్మి॒ నామ॑ .. 3.026.07
త్రి॒భిః ప॒విత్రై॒రపు॑పో॒ద్ధ్య1॒॑ర్కం హృ॒దా మ॒తిం జ్యోతి॒రను॑ ప్రజా॒నన్ .
వర్షి॑ష్ఠం॒ రత్న॑మకృత స్వ॒ధాభి॒రాదిద్ద్యావా॑పృథి॒వీ పర్య॑పశ్యత్ .. 3.026.08
శ॒తధా॑ర॒ముత్స॒మక్షీ॑యమాణం విప॒శ్చితం॑ పి॒తరం॒ వక్త్వా॑నాం .
మే॒ళిం మదం॑తం పి॒త్రోరు॒పస్థే॒ తం రో॑దసీ పిపృతం సత్య॒వాచం॑ .. 3.026.09

ప్ర వో॒ వాజా॑ అ॒భిద్య॑వో హ॒విష్మం॑తో ఘృ॒తాచ్యా॑ .
దే॒వాంజి॑గాతి సుమ్న॒యుః .. 3.027.01
ఈళే॑ అ॒గ్నిం వి॑ప॒శ్చితం॑ గి॒రా య॒జ్ఞస్య॒ సాధ॑నం .
శ్రు॒ష్టీ॒వానం॑ ధి॒తావా॑నం .. 3.027.02
అగ్నే॑ శ॒కేమ॑ తే వ॒యం యమం॑ దే॒వస్య॑ వా॒జినః॑ .
అతి॒ ద్వేషాం॑సి తరేమ .. 3.027.03
స॒మి॒ధ్యమా॑నో అధ్వ॒రే॒3॒॑ఽగ్నిః పా॑వ॒క ఈడ్యః॑ .
శో॒చిష్కే॑శ॒స్తమీ॑మహే .. 3.027.04
పృ॒థు॒పాజా॒ అమ॑ర్త్యో ఘృ॒తని॑ర్ణి॒క్స్వా॑హుతః .
అ॒గ్నిర్య॒జ్ఞస్య॑ హవ్య॒వాట్ .. 3.027.05
తం స॒బాధో॑ య॒తస్రు॑చ ఇ॒త్థా ధి॒యా య॒జ్ఞవం॑తః .
ఆ చ॑క్రుర॒గ్నిమూ॒తయే॑ .. 3.027.06
హోతా॑ దే॒వో అమ॑ర్త్యః పు॒రస్తా॑దేతి మా॒యయా॑ .
వి॒దథా॑ని ప్రచో॒దయ॑న్ .. 3.027.07
వా॒జీ వాజే॑షు ధీయతేఽధ్వ॒రేషు॒ ప్ర ణీ॑యతే .
విప్రో॑ య॒జ్ఞస్య॒ సాధ॑నః .. 3.027.08
ధి॒యా చ॑క్రే॒ వరే॑ణ్యో భూ॒తానాం॒ గర్భ॒మా ద॑ధే .
దక్ష॑స్య పి॒తరం॒ తనా॑ .. 3.027.09
ని త్వా॑ దధే॒ వరే॑ణ్యం॒ దక్ష॑స్యే॒ళా స॑హస్కృత .
అగ్నే॑ సుదీ॒తిము॒శిజం॑ .. 3.027.10
అ॒గ్నిం యం॒తుర॑మ॒ప్తుర॑మృ॒తస్య॒ యోగే॑ వ॒నుషః॑ .
విప్రా॒ వాజైః॒ సమిం॑ధతే .. 3.027.11
ఊ॒ర్జో నపా॑తమధ్వ॒రే దీ॑ది॒వాంస॒ముప॒ ద్యవి॑ .
అ॒గ్నిమీ॑ళే క॒విక్ర॑తుం .. 3.027.12
ఈ॒ళేన్యో॑ నమ॒స్య॑స్తి॒రస్తమాం॑సి దర్శ॒తః .
సమ॒గ్నిరి॑ధ్యతే॒ వృషా॑ .. 3.027.13
వృషో॑ అ॒గ్నిః సమి॑ధ్య॒తేఽశ్వో॒ న దే॑వ॒వాహ॑నః .
తం హ॒విష్మం॑త ఈళతే .. 3.027.14
వృష॑ణం త్వా వ॒యం వృ॑ష॒న్వృష॑ణః॒ సమి॑ధీమహి .
అగ్నే॒ దీద్య॑తం బృ॒హత్ .. 3.027.15

అగ్నే॑ జు॒షస్వ॑ నో హ॒విః పు॑రో॒ళాశం॑ జాతవేదః .
ప్రా॒తః॒సా॒వే ధి॑యావసో .. 3.028.01
పు॒రో॒ళా అ॑గ్నే పచ॒తస్తుభ్యం॑ వా ఘా॒ పరి॑ష్కృతః .
తం జు॑షస్వ యవిష్ఠ్య .. 3.028.02
అగ్నే॑ వీ॒హి పు॑రో॒ళాశ॒మాహు॑తం తి॒రోఅ॑హ్న్యం .
సహ॑సః సూ॒నుర॑స్యధ్వ॒రే హి॒తః .. 3.028.03
మాధ్యం॑దినే॒ సవ॑నే జాతవేదః పురో॒ళాశ॑మి॒హ క॑వే జుషస్వ .
అగ్నే॑ య॒హ్వస్య॒ తవ॑ భాగ॒ధేయం॒ న ప్ర మి॑నంతి వి॒దథే॑షు॒ ధీరాః॑ .. 3.028.04
అగ్నే॑ తృ॒తీయే॒ సవ॑నే॒ హి కాని॑షః పురో॒ళాశం॑ సహసః సూన॒వాహు॑తం .
అథా॑ దే॒వేష్వ॑ధ్వ॒రం వి॑ప॒న్యయా॒ ధా రత్న॑వంతమ॒మృతే॑షు॒ జాగృ॑విం .. 3.028.05
అగ్నే॑ వృధా॒న ఆహు॑తిం పురో॒ళాశం॑ జాతవేదః .
జు॒షస్వ॑ తి॒రోఅ॑హ్న్యం .. 3.028.06

అస్తీ॒దమ॑ధి॒మంథ॑న॒మస్తి॑ ప్ర॒జన॑నం కృ॒తం .
ఏ॒తాం వి॒శ్పత్నీ॒మా భ॑రా॒గ్నిం మం॑థామ పూ॒ర్వథా॑ .. 3.029.01
అ॒రణ్యో॒ర్నిహి॑తో జా॒తవే॑దా॒ గర్భ॑ ఇవ॒ సుధి॑తో గ॒ర్భిణీ॑షు .
ది॒వేది॑వ॒ ఈడ్యో॑ జాగృ॒వద్భి॑ర్హ॒విష్మ॑ద్భిర్మను॒ష్యే॑భిర॒గ్నిః .. 3.029.02
ఉ॒త్తా॒నాయా॒మవ॑ భరా చికి॒త్వాన్స॒ద్యః ప్రవీ॑తా॒ వృష॑ణం జజాన .
అ॒రు॒షస్తూ॑పో॒ రుశ॑దస్య॒ పాజ॒ ఇళా॑యాస్పు॒త్రో వ॒యునే॑ఽజనిష్ట .. 3.029.03
ఇళా॑యాస్త్వా ప॒దే వ॒యం నాభా॑ పృథి॒వ్యా అధి॑ .
జాత॑వేదో॒ ని ధీ॑మ॒హ్యగ్నే॑ హ॒వ్యాయ॒ వోళ్హ॑వే .. 3.029.04
మంథ॑తా నరః క॒విమద్వ॑యంతం॒ ప్రచే॑తసమ॒మృతం॑ సు॒ప్రతీ॑కం .
య॒జ్ఞస్య॑ కే॒తుం ప్ర॑థ॒మం పు॒రస్తా॑ద॒గ్నిం న॑రో జనయతా సు॒శేవం॑ .. 3.029.05
యదీ॒ మంథం॑తి బా॒హుభి॒ర్వి రో॑చ॒తేఽశ్వో॒ న వా॒జ్య॑రు॒షో వనే॒ష్వా .
చి॒త్రో న యామ॑న్న॒శ్వినో॒రని॑వృతః॒ పరి॑ వృణ॒క్త్యశ్మ॑న॒స్తృణా॒ దహ॑న్ .. 3.029.06
జా॒తో అ॒గ్నీ రో॑చతే॒ చేకి॑తానో వా॒జీ విప్రః॑ కవిశ॒స్తః సు॒దానుః॑ .
యం దే॒వాస॒ ఈడ్యం॑ విశ్వ॒విదం॑ హవ్య॒వాహ॒మద॑ధురధ్వ॒రేషు॑ .. 3.029.07
సీద॑ హోతః॒ స్వ ఉ॑ లో॒కే చి॑కి॒త్వాన్సా॒దయా॑ య॒జ్ఞం సు॑కృ॒తస్య॒ యోనౌ॑ .
దే॒వా॒వీర్దే॒వాన్హ॒విషా॑ యజా॒స్యగ్నే॑ బృ॒హద్యజ॑మానే॒ వయో॑ ధాః .. 3.029.08
కృ॒ణోత॑ ధూ॒మం వృష॑ణం సఖా॒యోఽస్రే॑ధంత ఇతన॒ వాజ॒మచ్ఛ॑ .
అ॒యమ॒గ్నిః పృ॑తనా॒షాట్ సు॒వీరో॒ యేన॑ దే॒వాసో॒ అస॑హంత॒ దస్యూ॑న్ .. 3.029.09
అ॒యం తే॒ యోని॑రృ॒త్వియో॒ యతో॑ జా॒తో అరో॑చథాః .
తం జా॒నన్న॑గ్న॒ ఆ సీ॒దాథా॑ నో వర్ధయా॒ గిరః॑ .. 3.029.10
తనూ॒నపా॑దుచ్యతే॒ గర్భ॑ ఆసు॒రో నరా॒శంసో॑ భవతి॒ యద్వి॒జాయ॑తే .
మా॒త॒రిశ్వా॒ యదమి॑మీత మా॒తరి॒ వాత॑స్య॒ సర్గో॑ అభవ॒త్సరీ॑మణి .. 3.029.11
సు॒ని॒ర్మథా॒ నిర్మ॑థితః సుని॒ధా నిహి॑తః క॒విః .
అగ్నే॑ స్వధ్వ॒రా కృ॑ణు దే॒వాందే॑వయ॒తే య॑జ .. 3.029.12
అజీ॑జనన్న॒మృతం॒ మర్త్యా॑సోఽస్రే॒మాణం॑ త॒రణిం॑ వీ॒ళుజం॑భం .
దశ॒ స్వసా॑రో అ॒గ్రువః॑ సమీ॒చీః పుమాం॑సం జా॒తమ॒భి సం ర॑భంతే .. 3.029.13
ప్ర స॒ప్తహో॑తా సన॒కాద॑రోచత మా॒తురు॒పస్థే॒ యదశో॑చ॒దూధ॑ని .
న ని మి॑షతి సు॒రణో॑ ది॒వేది॑వే॒ యదసు॑రస్య జ॒ఠరా॒దజా॑యత .. 3.029.14
అ॒మి॒త్రా॒యుధో॑ మ॒రుతా॑మివ ప్ర॒యాః ప్ర॑థమ॒జా బ్రహ్మ॑ణో॒ విశ్వ॒మిద్వి॑దుః .
ద్యు॒మ్నవ॒ద్బ్రహ్మ॑ కుశి॒కాస॒ ఏరి॑ర॒ ఏక॑ఏకో॒ దమే॑ అ॒గ్నిం సమీ॑ధిరే .. 3.029.15
యద॒ద్య త్వా॑ ప్రయ॒తి య॒జ్ఞే అ॒స్మిన్హోత॑శ్చికి॒త్వోఽవృ॑ణీమహీ॒హ .
ధ్రు॒వమ॑యా ధ్రు॒వము॒తాశ॑మిష్ఠాః ప్రజా॒నన్వి॒ద్వాఀ ఉప॑ యాహి॒ సోమం॑ .. 3.029.16

ఇ॒చ్ఛంతి॑ త్వా సో॒మ్యాసః॒ సఖా॑యః సు॒న్వంతి॒ సోమం॒ దధ॑తి॒ ప్రయాం॑సి .
తితి॑క్షంతే అ॒భిశ॑స్తిం॒ జనా॑నా॒మింద్ర॒ త్వదా కశ్చ॒న హి ప్ర॑కే॒తః .. 3.030.01
న తే॑ దూ॒రే ప॑ర॒మా చి॒ద్రజాం॒స్యా తు ప్ర యా॑హి హరివో॒ హరి॑భ్యాం .
స్థి॒రాయ॒ వృష్ణే॒ సవ॑నా కృ॒తేమా యు॒క్తా గ్రావా॑ణః సమిధా॒నే అ॒గ్నౌ .. 3.030.02
ఇంద్రః॑ సు॒శిప్రో॑ మ॒ఘవా॒ తరు॑త్రో మ॒హావ్రా॑తస్తువికూ॒ర్మిరృఘా॑వాన్ .
యదు॒గ్రో ధా బా॑ధి॒తో మర్త్యే॑షు॒ క్వ1॒॑ త్యా తే॑ వృషభ వీ॒ర్యా॑ణి .. 3.030.03
త్వం హి ష్మా॑ చ్యా॒వయ॒న్నచ్యు॑తా॒న్యేకో॑ వృ॒త్రా చర॑సి॒ జిఘ్న॑మానః .
తవ॒ ద్యావా॑పృథి॒వీ పర్వ॑తా॒సోఽను॑ వ్ర॒తాయ॒ నిమి॑తేవ తస్థుః .. 3.030.04
ఉ॒తాభ॑యే పురుహూత॒ శ్రవో॑భి॒రేకో॑ దృ॒ళ్హమ॑వదో వృత్ర॒హా సన్ .
ఇ॒మే చి॑దింద్ర॒ రోద॑సీ అపా॒రే యత్సం॑గృ॒భ్ణా మ॑ఘవన్కా॒శిరిత్తే॑ .. 3.030.05
ప్ర సూ త॑ ఇంద్ర ప్ర॒వతా॒ హరి॑భ్యాం॒ ప్ర తే॒ వజ్రః॑ ప్రమృ॒ణన్నే॑తు॒ శత్రూ॑న్ .
జ॒హి ప్ర॑తీ॒చో అ॑నూ॒చః పరా॑చో॒ విశ్వం॑ స॒త్యం కృ॑ణుహి వి॒ష్టమ॑స్తు .. 3.030.06
యస్మై॒ ధాయు॒రద॑ధా॒ మర్త్యా॒యాభ॑క్తం చిద్భజతే గే॒హ్యం1॒॑ సః .
భ॒ద్రా త॑ ఇంద్ర సుమ॒తిర్ఘృ॒తాచీ॑ స॒హస్ర॑దానా పురుహూత రా॒తిః .. 3.030.07
స॒హదా॑నుం పురుహూత క్షి॒యంత॑మహ॒స్తమిం॑ద్ర॒ సం పి॑ణ॒క్కుణా॑రుం .
అ॒భి వృ॒త్రం వర్ధ॑మానం॒ పియా॑రుమ॒పాద॑మింద్ర త॒వసా॑ జఘంథ .. 3.030.08
ని సా॑మ॒నామి॑షి॒రామిం॑ద్ర॒ భూమిం॑ మ॒హీమ॑పా॒రాం సద॑నే ససత్థ .
అస్త॑భ్నా॒ద్ద్యాం వృ॑ష॒భో అం॒తరి॑క్ష॒మర్షం॒త్వాప॒స్త్వయే॒హ ప్రసూ॑తాః .. 3.030.09
అ॒లా॒తృ॒ణో వ॒ల ఇం॑ద్ర వ్ర॒జో గోః పు॒రా హంతో॒ర్భయ॑మానో॒ వ్యా॑ర .
సు॒గాన్ప॒థో అ॑కృణోన్ని॒రజే॒ గాః ప్రావ॒న్వాణీః॑ పురుహూ॒తం ధమం॑తీః .. 3.030.10
ఏకో॒ ద్వే వసు॑మతీ సమీ॒చీ ఇంద్ర॒ ఆ ప॑ప్రౌ పృథి॒వీము॒త ద్యాం .
ఉ॒తాంతరి॑క్షాద॒భి నః॑ సమీ॒క ఇ॒షో ర॒థీః స॒యుజః॑ శూర॒ వాజా॑న్ .. 3.030.11
దిశః॒ సూర్యో॒ న మి॑నాతి॒ ప్రది॑ష్టా ది॒వేది॑వే॒ హర్య॑శ్వప్రసూతాః .
సం యదాన॒ళధ్వ॑న॒ ఆదిదశ్వై॑ర్వి॒మోచ॑నం కృణుతే॒ తత్త్వ॑స్య .. 3.030.12
దిదృ॑క్షంత ఉ॒షసో॒ యామ॑న్న॒క్తోర్వి॒వస్వ॑త్యా॒ మహి॑ చి॒త్రమనీ॑కం .
విశ్వే॑ జానంతి మహి॒నా యదాగా॒దింద్ర॑స్య॒ కర్మ॒ సుకృ॑తా పు॒రూణి॑ .. 3.030.13
మహి॒ జ్యోతి॒ర్నిహి॑తం వ॒క్షణా॑స్వా॒మా ప॒క్వం చ॑రతి॒ బిభ్ర॑తీ॒ గౌః .
విశ్వం॒ స్వాద్మ॒ సంభృ॑తము॒స్రియా॑యాం॒ యత్సీ॒మింద్రో॒ అద॑ధా॒ద్భోజ॑నాయ .. 3.030.14
ఇంద్ర॒ దృహ్య॑ యామకో॒శా అ॑భూవన్య॒జ్ఞాయ॑ శిక్ష గృణ॒తే సఖి॑భ్యః .
దు॒ర్మా॒యవో॑ దు॒రేవా॒ మర్త్యా॑సో నిషం॒గిణో॑ రి॒పవో॒ హంత్వా॑సః .. 3.030.15
సం ఘోషః॑ శృణ్వేఽవ॒మైర॒మిత్రై॑ర్జ॒హీ న్యే॑ష్వ॒శనిం॒ తపి॑ష్ఠాం .
వృ॒శ్చేమ॒ధస్తా॒ద్వి రు॑జా॒ సహ॑స్వ జ॒హి రక్షో॑ మఘవన్రం॒ధయ॑స్వ .. 3.030.16
ఉద్వృ॑హ॒ రక్షః॑ స॒హమూ॑లమింద్ర వృ॒శ్చా మధ్యం॒ ప్రత్యగ్రం॑ శృణీహి .
ఆ కీవ॑తః సల॒లూకం॑ చకర్థ బ్రహ్మ॒ద్విషే॒ తపు॑షిం హే॒తిమ॑స్య .. 3.030.17
స్వ॒స్తయే॑ వా॒జిభి॑శ్చ ప్రణేతః॒ సం యన్మ॒హీరిష॑ ఆ॒సత్సి॑ పూ॒ర్వీః .
రా॒యో వం॒తారో॑ బృహ॒తః స్యా॑మా॒స్మే అ॑స్తు॒ భగ॑ ఇంద్ర ప్ర॒జావా॑న్ .. 3.030.18
ఆ నో॑ భర॒ భగ॑మింద్ర ద్యు॒మంతం॒ ని తే॑ దే॒ష్ణస్య॑ ధీమహి ప్రరే॒కే .
ఊ॒ర్వ ఇ॑వ పప్రథే॒ కామో॑ అ॒స్మే తమా పృ॑ణ వసుపతే॒ వసూ॑నాం .. 3.030.19
ఇ॒మం కామం॑ మందయా॒ గోభి॒రశ్వై॑శ్చం॒ద్రవ॑తా॒ రాధ॑సా ప॒ప్రథ॑శ్చ .
స్వ॒ర్యవో॑ మ॒తిభి॒స్తుభ్యం॒ విప్రా॒ ఇంద్రా॑య॒ వాహః॑ కుశి॒కాసో॑ అక్రన్ .. 3.030.20
ఆ నో॑ గో॒త్రా ద॑ర్దృహి గోపతే॒ గాః సమ॒స్మభ్యం॑ స॒నయో॑ యంతు॒ వాజాః॑ .
ది॒వక్షా॑ అసి వృషభ స॒త్యశు॑ష్మో॒ఽస్మభ్యం॒ సు మ॑ఘవన్బోధి గో॒దాః .. 3.030.21
శు॒నం హు॑వేమ మ॒ఘవా॑న॒మింద్ర॑మ॒స్మిన్భరే॒ నృత॑మం॒ వాజ॑సాతౌ .
శృ॒ణ్వంత॑ము॒గ్రమూ॒తయే॑ స॒మత్సు॒ ఘ్నంతం॑ వృ॒త్రాణి॑ సం॒జితం॒ ధనా॑నాం .. 3.030.22

శాస॒ద్వహ్ని॑ర్దుహి॒తుర్న॒ప్త్యం॑ గాద్వి॒ద్వాఀ ఋ॒తస్య॒ దీధి॑తిం సప॒ర్యన్ .
పి॒తా యత్ర॑ దుహి॒తుః సేక॑మృం॒జన్సం శ॒గ్మ్యే॑న॒ మన॑సా దధ॒న్వే .. 3.031.01
న జా॒మయే॒ తాన్వో॑ రి॒క్థమా॑రైక్చ॒కార॒ గర్భం॑ సని॒తుర్ని॒ధానం॑ .
యదీ॑ మా॒తరో॑ జ॒నయం॑త॒ వహ్ని॑మ॒న్యః క॒ర్తా సు॒కృతో॑ర॒న్య ఋం॒ధన్ .. 3.031.02
అ॒గ్నిర్జ॑జ్ఞే జు॒హ్వా॒3॒॑ రేజ॑మానో మ॒హస్పు॒త్రాఀ అ॑రు॒షస్య॑ ప్ర॒యక్షే॑ .
మ॒హాన్గర్భో॒ మహ్యా జా॒తమే॑షాం మ॒హీ ప్ర॒వృద్ధర్య॑శ్వస్య య॒జ్ఞైః .. 3.031.03
అ॒భి జైత్రీ॑రసచంత స్పృధా॒నం మహి॒ జ్యోతి॒స్తమ॑సో॒ నిర॑జానన్ .
తం జా॑న॒తీః ప్రత్యుదా॑యన్ను॒షాసః॒ పతి॒ర్గవా॑మభవ॒దేక॒ ఇంద్రః॑ .. 3.031.04
వీ॒ళౌ స॒తీర॒భి ధీరా॑ అతృందన్ప్రా॒చాహి॑న్వ॒న్మన॑సా స॒ప్త విప్రాః॑ .
విశ్వా॑మవిందన్ప॒థ్యా॑మృ॒తస్య॑ ప్రజా॒నన్నిత్తా నమ॒సా వి॑వేశ .. 3.031.05
వి॒దద్యదీ॑ స॒రమా॑ రు॒గ్ణమద్రే॒ర్మహి॒ పాథః॑ పూ॒ర్వ్యం స॒ధ్ర్య॑క్కః .
అగ్రం॑ నయత్సు॒పద్యక్ష॑రాణా॒మచ్ఛా॒ రవం॑ ప్రథ॒మా జా॑న॒తీ గా॑త్ .. 3.031.06
అగ॑చ్ఛదు॒ విప్ర॑తమః సఖీ॒యన్నసూ॑దయత్సు॒కృతే॒ గర్భ॒మద్రిః॑ .
స॒సాన॒ మర్యో॒ యువ॑భిర్మఖ॒స్యన్నథా॑భవ॒దంగి॑రాః స॒ద్యో అర్చ॑న్ .. 3.031.07
స॒తఃస॑తః ప్రతి॒మానం॑ పురో॒భూర్విశ్వా॑ వేద॒ జని॑మా॒ హంతి॒ శుష్ణం॑ .
ప్ర ణో॑ ది॒వః ప॑ద॒వీర్గ॒వ్యురర్చ॒న్సఖా॒ సఖీ॑ఀరముంచ॒న్నిర॑వ॒ద్యాత్ .. 3.031.08
ని గ॑వ్య॒తా మన॑సా సేదుర॒ర్కైః కృ॑ణ్వా॒నాసో॑ అమృత॒త్వాయ॑ గా॒తుం .
ఇ॒దం చి॒న్ను సద॑నం॒ భూర్యే॑షాం॒ యేన॒ మాసా॒ఀ అసి॑షాసన్నృ॒తేన॑ .. 3.031.09
సం॒పశ్య॑మానా అమదన్న॒భి స్వం పయః॑ ప్ర॒త్నస్య॒ రేత॑సో॒ దుఘా॑నాః .
వి రోద॑సీ అతప॒ద్ఘోష॑ ఏషాం జా॒తే ని॒ష్ఠామద॑ధు॒ర్గోషు॑ వీ॒రాన్ .. 3.031.10
స జా॒తేభి॑ర్వృత్ర॒హా సేదు॑ హ॒వ్యైరుదు॒స్రియా॑ అసృజ॒దింద్రో॑ అ॒ర్కైః .
ఉ॒రూ॒చ్య॑స్మై ఘృ॒తవ॒ద్భరం॑తీ॒ మధు॒ స్వాద్మ॑ దుదుహే॒ జేన్యా॒ గౌః .. 3.031.11
పి॒త్రే చి॑చ్చక్రుః॒ సద॑నం॒ సమ॑స్మై॒ మహి॒ త్విషీ॑మత్సు॒కృతో॒ వి హి ఖ్యన్ .
వి॒ష్క॒భ్నంతః॒ స్కంభ॑నేనా॒ జని॑త్రీ॒ ఆసీ॑నా ఊ॒ర్ధ్వం ర॑భ॒సం వి మి॑న్వన్ .. 3.031.12
మ॒హీ యది॑ ధి॒షణా॑ శి॒శ్నథే॒ ధాత్స॑ద్యో॒వృధం॑ వి॒భ్వం1॒॑ రోద॑స్యోః .
గిరో॒ యస్మి॑న్ననవ॒ద్యాః స॑మీ॒చీర్విశ్వా॒ ఇంద్రా॑య॒ తవి॑షీ॒రను॑త్తాః .. 3.031.13
మహ్యా తే॑ స॒ఖ్యం వ॑శ్మి శ॒క్తీరా వృ॑త్ర॒ఘ్నే ని॒యుతో॑ యంతి పూ॒ర్వీః .
మహి॑ స్తో॒త్రమవ॒ ఆగ॑న్మ సూ॒రేర॒స్మాకం॒ సు మ॑ఘవన్బోధి గో॒పాః .. 3.031.14
మహి॒ క్షేత్రం॑ పు॒రు శ్చం॒ద్రం వి॑వి॒ద్వానాదిత్సఖి॑భ్యశ్చ॒రథం॒ సమై॑రత్ .
ఇంద్రో॒ నృభి॑రజన॒ద్దీద్యా॑నః సా॒కం సూర్య॑ము॒షసం॑ గా॒తుమ॒గ్నిం .. 3.031.15
అ॒పశ్చి॑దే॒ష వి॒భ్వో॒3॒॑ దమూ॑నాః॒ ప్ర స॒ధ్రీచీ॑రసృజద్వి॒శ్వశ్చం॑ద్రాః .
మధ్వః॑ పునా॒నాః క॒విభిః॑ ప॒విత్రై॒ర్ద్యుభి॑ర్హిన్వంత్య॒క్తుభి॒ర్ధను॑త్రీః .. 3.031.16
అను॑ కృ॒ష్ణే వసు॑ధితీ జిహాతే ఉ॒భే సూర్య॑స్య మం॒హనా॒ యజ॑త్రే .
పరి॒ యత్తే॑ మహి॒మానం॑ వృ॒జధ్యై॒ సఖా॑య ఇంద్ర॒ కామ్యా॑ ఋజి॒ప్యాః .. 3.031.17
పతి॑ర్భవ వృత్రహన్సూ॒నృతా॑నాం గి॒రాం వి॒శ్వాయు॑ర్వృష॒భో వ॑యో॒ధాః .
ఆ నో॑ గహి స॒ఖ్యేభిః॑ శి॒వేభి॑ర్మ॒హాన్మ॒హీభి॑రూ॒తిభిః॑ సర॒ణ్యన్ .. 3.031.18
తమం॑గిర॒స్వన్నమ॑సా సప॒ర్యన్నవ్యం॑ కృణోమి॒ సన్య॑సే పురా॒జాం .
ద్రుహో॒ వి యా॑హి బహు॒లా అదే॑వీః॒ స్వ॑శ్చ నో మఘవన్సా॒తయే॑ ధాః .. 3.031.19
మిహః॑ పావ॒కాః ప్రత॑తా అభూవన్స్వ॒స్తి నః॑ పిపృహి పా॒రమా॑సాం .
ఇంద్ర॒ త్వం ర॑థి॒రః పా॑హి నో రి॒షో మ॒క్షూమ॑క్షూ కృణుహి గో॒జితో॑ నః .. 3.031.20
అదే॑దిష్ట వృత్ర॒హా గోప॑తి॒ర్గా అం॒తః కృ॒ష్ణాఀ అ॑రు॒షైర్ధామ॑భిర్గాత్ .
ప్ర సూ॒నృతా॑ ది॒శమా॑న ఋ॒తేన॒ దుర॑శ్చ॒ విశ్వా॑ అవృణో॒దప॒ స్వాః .. 3.031.21
శు॒నం హు॑వేమ మ॒ఘవా॑న॒మింద్ర॑మ॒స్మిన్భరే॒ నృత॑మం॒ వాజ॑సాతౌ .
శృ॒ణ్వంత॑ము॒గ్రమూ॒తయే॑ స॒మత్సు॒ ఘ్నంతం॑ వృ॒త్రాణి॑ సం॒జితం॒ ధనా॑నాం .. 3.031.22

ఇంద్ర॒ సోమం॑ సోమపతే॒ పిబే॒మం మాధ్యం॑దినం॒ సవ॑నం॒ చారు॒ యత్తే॑ .
ప్ర॒ప్రుథ్యా॒ శిప్రే॑ మఘవన్నృజీషిన్వి॒ముచ్యా॒ హరీ॑ ఇ॒హ మా॑దయస్వ .. 3.032.01
గవా॑శిరం మం॒థిన॑మింద్ర శు॒క్రం పిబా॒ సోమం॑ రరి॒మా తే॒ మదా॑య .
బ్ర॒హ్మ॒కృతా॒ మారు॑తేనా గ॒ణేన॑ స॒జోషా॑ రు॒ద్రైస్తృ॒పదా వృ॑షస్వ .. 3.032.02
యే తే॒ శుష్మం॒ యే తవి॑షీ॒మవ॑ర్ధ॒న్నర్చం॑త ఇంద్ర మ॒రుత॑స్త॒ ఓజః॑ .
మాధ్యం॑దినే॒ సవ॑నే వజ్రహస్త॒ పిబా॑ రు॒ద్రేభిః॒ సగ॑ణః సుశిప్ర .. 3.032.03
త ఇన్న్వ॑స్య॒ మధు॑మద్వివిప్ర॒ ఇంద్ర॑స్య॒ శర్ధో॑ మ॒రుతో॒ య ఆస॑న్ .
యేభి॑ర్వృ॒త్రస్యే॑షి॒తో వి॒వేదా॑మ॒ర్మణో॒ మన్య॑మానస్య॒ మర్మ॑ .. 3.032.04
మ॒ను॒ష్వదిం॑ద్ర॒ సవ॑నం జుషా॒ణః పిబా॒ సోమం॒ శశ్వ॑తే వీ॒ర్యా॑య .
స ఆ వ॑వృత్స్వ హర్యశ్వ య॒జ్ఞైః స॑ర॒ణ్యుభి॑ర॒పో అర్ణా॑ సిసర్షి .. 3.032.05
త్వమ॒పో యద్ధ॑ వృ॒త్రం జ॑ఘ॒న్వాఀ అత్యా॑ఀ ఇవ॒ ప్రాసృ॑జః॒ సర్త॒వాజౌ .
శయా॑నమింద్ర॒ చర॑తా వ॒ధేన॑ వవ్రి॒వాంసం॒ పరి॑ దే॒వీరదే॑వం .. 3.032.06
యజా॑మ॒ ఇన్నమ॑సా వృ॒ద్ధమింద్రం॑ బృ॒హంత॑మృ॒ష్వమ॒జరం॒ యువా॑నం .
యస్య॑ ప్రి॒యే మ॒మతు॑ర్య॒జ్ఞియ॑స్య॒ న రోద॑సీ మహి॒మానం॑ మ॒మాతే॑ .. 3.032.07
ఇంద్ర॑స్య॒ కర్మ॒ సుకృ॑తా పు॒రూణి॑ వ్ర॒తాని॑ దే॒వా న మి॑నంతి॒ విశ్వే॑ .
దా॒ధార॒ యః పృ॑థి॒వీం ద్యాము॒తేమాం జ॒జాన॒ సూర్య॑ము॒షసం॑ సు॒దంసాః॑ .. 3.032.08
అద్రో॑ఘ స॒త్యం తవ॒ తన్మ॑హి॒త్వం స॒ద్యో యజ్జా॒తో అపి॑బో హ॒ సోమం॑ .
న ద్యావ॑ ఇంద్ర త॒వస॑స్త॒ ఓజో॒ నాహా॒ న మాసాః॑ శ॒రదో॑ వరంత .. 3.032.09
త్వం స॒ద్యో అ॑పిబో జా॒త ఇం॑ద్ర॒ మదా॑య॒ సోమం॑ పర॒మే వ్యో॑మన్ .
యద్ధ॒ ద్యావా॑పృథి॒వీ ఆవి॑వేశీ॒రథా॑భవః పూ॒ర్వ్యః కా॒రుధా॑యాః .. 3.032.10
అహ॒న్నహిం॑ పరి॒శయా॑న॒మర్ణ॑ ఓజా॒యమా॑నం తువిజాత॒ తవ్యా॑న్ .
న తే॑ మహి॒త్వమను॑ భూ॒దధ॒ ద్యౌర్యద॒న్యయా॑ స్ఫి॒గ్యా॒3॒॑ క్షామవ॑స్థాః .. 3.032.11
య॒జ్ఞో హి త॑ ఇంద్ర॒ వర్ధ॑నో॒ భూదు॒త ప్రి॒యః సు॒తసో॑మో మి॒యేధః॑ .
య॒జ్ఞేన॑ య॒జ్ఞమ॑వ య॒జ్ఞియః॒ సన్య॒జ్ఞస్తే॒ వజ్ర॑మహి॒హత్య॑ ఆవత్ .. 3.032.12
య॒జ్ఞేనేంద్ర॒మవ॒సా చ॑క్రే అ॒ర్వాగైనం॑ సు॒మ్నాయ॒ నవ్య॑సే వవృత్యాం .
యః స్తోమే॑భిర్వావృ॒ధే పూ॒ర్వ్యేభి॒ర్యో మ॑ధ్య॒మేభి॑రు॒త నూత॑నేభిః .. 3.032.13
వి॒వేష॒ యన్మా॑ ధి॒షణా॑ జ॒జాన॒ స్తవై॑ పు॒రా పార్యా॒దింద్ర॒మహ్నః॑ .
అంహ॑సో॒ యత్ర॑ పీ॒పర॒ద్యథా॑ నో నా॒వేవ॒ యాంత॑ము॒భయే॑ హవంతే .. 3.032.14
ఆపూ॑ర్ణో అస్య క॒లశః॒ స్వాహా॒ సేక్తే॑వ॒ కోశం॑ సిసిచే॒ పిబ॑ధ్యై .
సము॑ ప్రి॒యా ఆవ॑వృత్ర॒న్మదా॑య ప్రదక్షి॒ణిద॒భి సోమా॑స॒ ఇంద్రం॑ .. 3.032.15
న త్వా॑ గభీ॒రః పు॑రుహూత॒ సింధు॒ర్నాద్ర॑యః॒ పరి॒ షంతో॑ వరంత .
ఇ॒త్థా సఖి॑భ్య ఇషి॒తో యదిం॒ద్రా దృ॒ళ్హం చి॒దరు॑జో॒ గవ్య॑మూ॒ర్వం .. 3.032.16
శు॒నం హు॑వేమ మ॒ఘవా॑న॒మింద్ర॑మ॒స్మిన్భరే॒ నృత॑మం॒ వాజ॑సాతౌ .
శృ॒ణ్వంత॑ము॒గ్రమూ॒తయే॑ స॒మత్సు॒ ఘ్నంతం॑ వృ॒త్రాణి॑ సం॒జితం॒ ధనా॑నాం .. 3.032.17

ప్ర పర్వ॑తానాముశ॒తీ ఉ॒పస్థా॒దశ్వే॑ ఇవ॒ విషి॑తే॒ హాస॑మానే .
గావే॑వ శు॒భ్రే మా॒తరా॑ రిహా॒ణే విపా॑ట్ ఛుతు॒ద్రీ పయ॑సా జవేతే .. 3.033.01
ఇంద్రే॑షితే ప్రస॒వం భిక్ష॑మాణే॒ అచ్ఛా॑ సము॒ద్రం ర॒థ్యే॑వ యాథః .
స॒మా॒రా॒ణే ఊ॒ర్మిభిః॒ పిన్వ॑మానే అ॒న్యా వా॑మ॒న్యామప్యే॑తి శుభ్రే .. 3.033.02
అచ్ఛా॒ సింధుం॑ మా॒తృత॑మామయాసం॒ విపా॑శము॒ర్వీం సు॒భగా॑మగన్మ .
వ॒త్సమి॑వ మా॒తరా॑ సంరిహా॒ణే స॑మా॒నం యోని॒మను॑ సం॒చరం॑తీ .. 3.033.03
ఏ॒నా వ॒యం పయ॑సా॒ పిన్వ॑మానా॒ అను॒ యోనిం॑ దే॒వకృ॑తం॒ చరం॑తీః .
న వర్త॑వే ప్రస॒వః సర్గ॑తక్తః కిం॒యుర్విప్రో॑ న॒ద్యో॑ జోహవీతి .. 3.033.04
రమ॑ధ్వం మే॒ వచ॑సే సో॒మ్యాయ॒ ఋతా॑వరీ॒రుప॑ ముహూ॒ర్తమేవైః॑ .
ప్ర సింధు॒మచ్ఛా॑ బృహ॒తీ మ॑నీ॒షావ॒స్యుర॑హ్వే కుశి॒కస్య॑ సూ॒నుః .. 3.033.05
ఇంద్రో॑ అ॒స్మాఀ అ॑రద॒ద్వజ్ర॑బాహు॒రపా॑హన్వృ॒త్రం ప॑రి॒ధిం న॒దీనాం॑ .
దే॒వో॑ఽనయత్సవి॒తా సు॑పా॒ణిస్తస్య॑ వ॒యం ప్ర॑స॒వే యా॑మ ఉ॒ర్వీః .. 3.033.06
ప్ర॒వాచ్యం॑ శశ్వ॒ధా వీ॒ర్యం1॒॑ తదింద్ర॑స్య॒ కర్మ॒ యదహిం॑ వివృ॒శ్చత్ .
వి వజ్రే॑ణ పరి॒షదో॑ జఘా॒నాయ॒న్నాపోఽయ॑నమి॒చ్ఛమా॑నాః .. 3.033.07
ఏ॒తద్వచో॑ జరిత॒ర్మాపి॑ మృష్ఠా॒ ఆ యత్తే॒ ఘోషా॒నుత్త॑రా యు॒గాని॑ .
ఉ॒క్థేషు॑ కారో॒ ప్రతి॑ నో జుషస్వ॒ మా నో॒ ని కః॑ పురుష॒త్రా నమ॑స్తే .. 3.033.08
ఓ షు స్వ॑సారః కా॒రవే॑ శృణోత య॒యౌ వో॑ దూ॒రాదన॑సా॒ రథే॑న .
ని షూ న॑మధ్వం॒ భవ॑తా సుపా॒రా అ॑ధోఅ॒క్షాః సిం॑ధవః స్రో॒త్యాభిః॑ .. 3.033.09
ఆ తే॑ కారో శృణవామా॒ వచాం॑సి య॒యాథ॑ దూ॒రాదన॑సా॒ రథే॑న .
ని తే॑ నంసై పీప్యా॒నేవ॒ యోషా॒ మర్యా॑యేవ క॒న్యా॑ శశ్వ॒చై తే॑ .. 3.033.10
యదం॒గ త్వా॑ భర॒తాః సం॒తరే॑యుర్గ॒వ్యన్గ్రామ॑ ఇషి॒త ఇంద్ర॑జూతః .
అర్షా॒దహ॑ ప్రస॒వః సర్గ॑తక్త॒ ఆ వో॑ వృణే సుమ॒తిం య॒జ్ఞియా॑నాం .. 3.033.11
అతా॑రిషుర్భర॒తా గ॒వ్యవః॒ సమభ॑క్త॒ విప్రః॑ సుమ॒తిం న॒దీనాం॑ .
ప్ర పి॑న్వధ్వమి॒షయం॑తీః సు॒రాధా॒ ఆ వ॒క్షణాః॑ పృ॒ణధ్వం॑ యా॒త శీభం॑ .. 3.033.12
ఉద్వ॑ ఊ॒ర్మిః శమ్యా॑ హం॒త్వాపో॒ యోక్త్రా॑ణి ముంచత .
మాదు॑ష్కృతౌ॒ వ్యే॑నసా॒ఘ్న్యౌ శూన॒మార॑తాం .. 3.033.13

ఇంద్రః॑ పూ॒ర్భిదాతి॑ర॒ద్దాస॑మ॒ర్కైర్వి॒దద్వ॑సు॒ర్దయ॑మానో॒ వి శత్రూ॑న్ .
బ్రహ్మ॑జూతస్త॒న్వా॑ వావృధా॒నో భూరి॑దాత్ర॒ ఆపృ॑ణ॒ద్రోద॑సీ ఉ॒భే .. 3.034.01
మ॒ఖస్య॑ తే తవి॒షస్య॒ ప్ర జూ॒తిమియ॑ర్మి॒ వాచ॑మ॒మృతా॑య॒ భూష॑న్ .
ఇంద్ర॑ క్షితీ॒నామ॑సి॒ మాను॑షీణాం వి॒శాం దైవీ॑నాము॒త పూ॑ర్వ॒యావా॑ .. 3.034.02
ఇంద్రో॑ వృ॒త్రమ॑వృణో॒చ్ఛర్ధ॑నీతిః॒ ప్ర మా॒యినా॑మమినా॒ద్వర్ప॑ణీతిః .
అహ॒న్వ్యం॑సము॒శధ॒గ్వనే॑ష్వా॒విర్ధేనా॑ అకృణోద్రా॒మ్యాణాం॑ .. 3.034.03
ఇంద్రః॑ స్వ॒ర్షా జ॒నయ॒న్నహా॑ని జి॒గాయో॒శిగ్భిః॒ పృత॑నా అభి॒ష్టిః .
ప్రారో॑చయ॒న్మన॑వే కే॒తుమహ్నా॒మవిం॑ద॒జ్జ్యోతి॑ర్బృహ॒తే రణా॑య .. 3.034.04
ఇంద్ర॒స్తుజో॑ బ॒ర్హణా॒ ఆ వి॑వేశ నృ॒వద్దధా॑నో॒ నర్యా॑ పు॒రూణి॑ .
అచే॑తయ॒ద్ధియ॑ ఇ॒మా జ॑రి॒త్రే ప్రేమం వర్ణ॑మతిరచ్ఛు॒క్రమా॑సాం .. 3.034.05
మ॒హో మ॒హాని॑ పనయంత్య॒స్యేంద్ర॑స్య॒ కర్మ॒ సుకృ॑తా పు॒రూణి॑ .
వృ॒జనే॑న వృజి॒నాన్సం పి॑పేష మా॒యాభి॒ర్దస్యూ॑ఀర॒భిభూ॑త్యోజాః .. 3.034.06
యు॒ధేంద్రో॑ మ॒హ్నా వరి॑వశ్చకార దే॒వేభ్యః॒ సత్ప॑తిశ్చర్షణి॒ప్రాః .
వి॒వస్వ॑తః॒ సద॑నే అస్య॒ తాని॒ విప్రా॑ ఉ॒క్థేభిః॑ క॒వయో॑ గృణంతి .. 3.034.07
స॒త్రా॒సాహం॒ వరే॑ణ్యం సహో॒దాం స॑స॒వాంసం॒ స్వ॑ర॒పశ్చ॑ దే॒వీః .
స॒సాన॒ యః పృ॑థి॒వీం ద్యాము॒తేమామింద్రం॑ మదం॒త్యను॒ ధీర॑ణాసః .. 3.034.08
స॒సానాత్యా॑ఀ ఉ॒త సూర్యం॑ ససా॒నేంద్రః॑ ససాన పురు॒భోజ॑సం॒ గాం .
హి॒ర॒ణ్యయ॑ము॒త భోగం॑ ససాన హ॒త్వీ దస్యూ॒న్ప్రార్యం॒ వర్ణ॑మావత్ .. 3.034.09
ఇంద్ర॒ ఓష॑ధీరసనో॒దహా॑ని॒ వన॒స్పతీ॑ఀరసనోదం॒తరి॑క్షం .
బి॒భేద॑ వ॒లం ను॑ను॒దే వివా॒చోఽథా॑భవద్దమి॒తాభిక్ర॑తూనాం .. 3.034.10
శు॒నం హు॑వేమ మ॒ఘవా॑న॒మింద్ర॑మ॒స్మిన్భరే॒ నృత॑మం॒ వాజ॑సాతౌ .
శృ॒ణ్వంత॑ము॒గ్రమూ॒తయే॑ స॒మత్సు॒ ఘ్నంతం॑ వృ॒త్రాణి॑ సం॒జితం॒ ధనా॑నాం .. 3.034.11

తిష్ఠా॒ హరీ॒ రథ॒ ఆ యు॒జ్యమా॑నా యా॒హి వా॒యుర్న ని॒యుతో॑ నో॒ అచ్ఛ॑ .
పిబా॒స్యంధో॑ అ॒భిసృ॑ష్టో అ॒స్మే ఇంద్ర॒ స్వాహా॑ రరి॒మా తే॒ మదా॑య .. 3.035.01
ఉపా॑జి॒రా పు॑రుహూ॒తాయ॒ సప్తీ॒ హరీ॒ రథ॑స్య ధూ॒ర్ష్వా యు॑నజ్మి .
ద్ర॒వద్యథా॒ సంభృ॑తం వి॒శ్వత॑శ్చి॒దుపే॒మం య॒జ్ఞమా వ॑హాత॒ ఇంద్రం॑ .. 3.035.02
ఉపో॑ నయస్వ॒ వృష॑ణా తపు॒ష్పోతేమ॑వ॒ త్వం వృ॑షభ స్వధావః .
గ్రసే॑తా॒మశ్వా॒ వి ము॑చే॒హ శోణా॑ ది॒వేది॑వే స॒దృశీ॑రద్ధి ధా॒నాః .. 3.035.03
బ్రహ్మ॑ణా తే బ్రహ్మ॒యుజా॑ యునజ్మి॒ హరీ॒ సఖా॑యా సధ॒మాద॑ ఆ॒శూ .
స్థి॒రం రథం॑ సు॒ఖమిం॑ద్రాధి॒తిష్ఠ॑న్ప్రజా॒నన్వి॒ద్వాఀ ఉప॑ యాహి॒ సోమం॑ .. 3.035.04
మా తే॒ హరీ॒ వృష॑ణా వీ॒తపృ॑ష్ఠా॒ ని రీ॑రమ॒న్యజ॑మానాసో అ॒న్యే .
అ॒త్యాయా॑హి॒ శశ్వ॑తో వ॒యం తేఽరం॑ సు॒తేభిః॑ కృణవామ॒ సోమైః॑ .. 3.035.05
తవా॒యం సోమ॒స్త్వమేహ్య॒ర్వాఙ్ఛ॑శ్వత్త॒మం సు॒మనా॑ అ॒స్య పా॑హి .
అ॒స్మిన్య॒జ్ఞే బ॒ర్హిష్యా ని॒షద్యా॑ దధి॒ష్వేమం జ॒ఠర॒ ఇందు॑మింద్ర .. 3.035.06
స్తీ॒ర్ణం తే॑ బ॒ర్హిః సు॒త ఇం॑ద్ర॒ సోమః॑ కృ॒తా ధా॒నా అత్త॑వే తే॒ హరి॑భ్యాం .
తదో॑కసే పురు॒శాకా॑య॒ వృష్ణే॑ మ॒రుత్వ॑తే॒ తుభ్యం॑ రా॒తా హ॒వీంషి॑ .. 3.035.07
ఇ॒మం నరః॒ పర్వ॑తా॒స్తుభ్య॒మాపః॒ సమిం॑ద్ర॒ గోభి॒ర్మధు॑మంతమక్రన్ .
తస్యా॒గత్యా॑ సు॒మనా॑ ఋష్వ పాహి ప్రజా॒నన్వి॒ద్వాన్ప॒థ్యా॒3॒॑ అను॒ స్వాః .. 3.035.08
యాఀ ఆభ॑జో మ॒రుత॑ ఇంద్ర॒ సోమే॒ యే త్వామవ॑ర్ధ॒న్నభ॑వన్గ॒ణస్తే॑ .
తేభి॑రే॒తం స॒జోషా॑ వావశా॒నో॒3॒॑ఽగ్నేః పి॑బ జి॒హ్వయా॒ సోమ॑మింద్ర .. 3.035.09
ఇంద్ర॒ పిబ॑ స్వ॒ధయా॑ చిత్సు॒తస్యా॒గ్నేర్వా॑ పాహి జి॒హ్వయా॑ యజత్ర .
అ॒ధ్వ॒ర్యోర్వా॒ ప్రయ॑తం శక్ర॒ హస్తా॒ద్ధోతు॑ర్వా య॒జ్ఞం హ॒విషో॑ జుషస్వ .. 3.035.10
శు॒నం హు॑వేమ మ॒ఘవా॑న॒మింద్ర॑మ॒స్మిన్భరే॒ నృత॑మం॒ వాజ॑సాతౌ .
శృ॒ణ్వంత॑ము॒గ్రమూ॒తయే॑ స॒మత్సు॒ ఘ్నంతం॑ వృ॒త్రాణి॑ సం॒జితం॒ ధనా॑నాం .. 3.035.11

ఇ॒మామూ॒ షు ప్రభృ॑తిం సా॒తయే॑ ధాః॒ శశ్వ॑చ్ఛశ్వదూ॒తిభి॒ర్యాద॑మానః .
సు॒తేసు॑తే వావృధే॒ వర్ధ॑నేభి॒ర్యః కర్మ॑భిర్మ॒హద్భిః॒ సుశ్రు॑తో॒ భూత్ .. 3.036.01
ఇంద్రా॑య॒ సోమాః॑ ప్ర॒దివో॒ విదా॑నా ఋ॒భుర్యేభి॒ర్వృష॑పర్వా॒ విహా॑యాః .
ప్ర॒య॒మ్యమా॑నా॒న్ప్రతి॒ షూ గృ॑భా॒యేంద్ర॒ పిబ॒ వృష॑ధూతస్య॒ వృష్ణః॑ .. 3.036.02
పిబా॒ వర్ధ॑స్వ॒ తవ॑ ఘా సు॒తాస॒ ఇంద్ర॒ సోమా॑సః ప్రథ॒మా ఉ॒తేమే .
యథాపి॑బః పూ॒ర్వ్యాఀ ఇం॑ద్ర॒ సోమా॑ఀ ఏ॒వా పా॑హి॒ పన్యో॑ అ॒ద్యా నవీ॑యాన్ .. 3.036.03
మ॒హాఀ అమ॑త్రో వృ॒జనే॑ విర॒ప్శ్యు1॒॑గ్రం శవః॑ పత్యతే ధృ॒ష్ణ్వోజః॑ .
నాహ॑ వివ్యాచ పృథి॒వీ చ॒నైనం॒ యత్సోమా॑సో॒ హర్య॑శ్వ॒మమం॑దన్ .. 3.036.04
మ॒హాఀ ఉ॒గ్రో వా॑వృధే వీ॒ర్యా॑య స॒మాచ॑క్రే వృష॒భః కావ్యే॑న .
ఇంద్రో॒ భగో॑ వాజ॒దా అ॑స్య॒ గావః॒ ప్ర జా॑యంతే॒ దక్షి॑ణా అస్య పూ॒ర్వీః .. 3.036.05
ప్ర యత్సింధ॑వః ప్రస॒వం యథాయ॒న్నాపః॑ సము॒ద్రం ర॒థ్యే॑వ జగ్ముః .
అత॑శ్చి॒దింద్రః॒ సద॑సో॒ వరీ॑యా॒న్యదీం॒ సోమః॑ పృ॒ణతి॑ దు॒గ్ధో అం॒శుః .. 3.036.06
స॒ము॒ద్రేణ॒ సింధ॑వో॒ యాద॑మానా॒ ఇంద్రా॑య॒ సోమం॒ సుషు॑తం॒ భరం॑తః .
అం॒శుం దు॑హంతి హ॒స్తినో॑ భ॒రిత్రై॒ర్మధ్వః॑ పునంతి॒ ధార॑యా ప॒విత్రైః॑ .. 3.036.07
హ్ర॒దా ఇ॑వ కు॒క్షయః॑ సోమ॒ధానాః॒ సమీ॑ వివ్యాచ॒ సవ॑నా పు॒రూణి॑ .
అన్నా॒ యదింద్రః॑ ప్రథ॒మా వ్యాశ॑ వృ॒త్రం జ॑ఘ॒న్వాఀ అ॑వృణీత॒ సోమం॑ .. 3.036.08
ఆ తూ భ॑ర॒ మాకి॑రే॒తత్పరి॑ ష్ఠాద్వి॒ద్మా హి త్వా॒ వసు॑పతిం॒ వసూ॑నాం .
ఇంద్ర॒ యత్తే॒ మాహి॑నం॒ దత్ర॒మస్త్య॒స్మభ్యం॒ తద్ధ॑ర్యశ్వ॒ ప్ర యం॑ధి .. 3.036.09
అ॒స్మే ప్ర యం॑ధి మఘవన్నృజీషి॒న్నింద్ర॑ రా॒యో వి॒శ్వవా॑రస్య॒ భూరేః॑ .
అ॒స్మే శ॒తం శ॒రదో॑ జీ॒వసే॑ ధా అ॒స్మే వీ॒రాంఛశ్వ॑త ఇంద్ర శిప్రిన్ .. 3.036.10
శు॒నం హు॑వేమ మ॒ఘవా॑న॒మింద్ర॑మ॒స్మిన్భరే॒ నృత॑మం॒ వాజ॑సాతౌ .
శృ॒ణ్వంత॑ము॒గ్రమూ॒తయే॑ స॒మత్సు॒ ఘ్నంతం॑ వృ॒త్రాణి॑ సం॒జితం॒ ధనా॑నాం .. 3.036.11

వార్త్ర॑హత్యాయ॒ శవ॑సే పృతనా॒షాహ్యా॑య చ .
ఇంద్ర॒ త్వా వ॑ర్తయామసి .. 3.037.01
అ॒ర్వా॒చీనం॒ సు తే॒ మన॑ ఉ॒త చక్షుః॑ శతక్రతో .
ఇంద్ర॑ కృ॒ణ్వంతు॑ వా॒ఘతః॑ .. 3.037.02
నామా॑ని తే శతక్రతో॒ విశ్వా॑భిర్గీ॒ర్భిరీ॑మహే .
ఇంద్రా॑భిమాతి॒షాహ్యే॑ .. 3.037.03
పు॒రు॒ష్టు॒తస్య॒ ధామ॑భిః శ॒తేన॑ మహయామసి .
ఇంద్ర॑స్య చర్షణీ॒ధృతః॑ .. 3.037.04
ఇంద్రం॑ వృ॒త్రాయ॒ హంత॑వే పురుహూ॒తముప॑ బ్రువే .
భరే॑షు॒ వాజ॑సాతయే .. 3.037.05
వాజే॑షు సాస॒హిర్భ॑వ॒ త్వామీ॑మహే శతక్రతో .
ఇంద్ర॑ వృ॒త్రాయ॒ హంత॑వే .. 3.037.06
ద్యు॒మ్నేషు॑ పృత॒నాజ్యే॑ పృత్సు॒తూర్షు॒ శ్రవ॑స్సు చ .
ఇంద్ర॒ సాక్ష్వా॒భిమా॑తిషు .. 3.037.07
శు॒ష్మింత॑మం న ఊ॒తయే॑ ద్యు॒మ్నినం॑ పాహి॒ జాగృ॑విం .
ఇంద్ర॒ సోమం॑ శతక్రతో .. 3.037.08
ఇం॒ద్రి॒యాణి॑ శతక్రతో॒ యా తే॒ జనే॑షు పం॒చసు॑ .
ఇంద్ర॒ తాని॑ త॒ ఆ వృ॑ణే .. 3.037.09
అగ॑న్నింద్ర॒ శ్రవో॑ బృ॒హద్ద్యు॒మ్నం ద॑ధిష్వ దు॒ష్టరం॑ .
ఉత్తే॒ శుష్మం॑ తిరామసి .. 3.037.10
అ॒ర్వా॒వతో॑ న॒ ఆ గ॒హ్యథో॑ శక్ర పరా॒వతః॑ .
ఉ॒ లో॒కో యస్తే॑ అద్రివ॒ ఇంద్రే॒హ తత॒ ఆ గ॑హి .. 3.037.11

అ॒భి తష్టే॑వ దీధయా మనీ॒షామత్యో॒ న వా॒జీ సు॒ధురో॒ జిహా॑నః .
అ॒భి ప్రి॒యాణి॒ మర్మృ॑శ॒త్పరా॑ణి క॒వీఀరి॑చ్ఛామి సం॒దృశే॑ సుమే॒ధాః .. 3.038.01
ఇ॒నోత పృ॑చ్ఛ॒ జని॑మా కవీ॒నాం మ॑నో॒ధృతః॑ సు॒కృత॑స్తక్షత॒ ద్యాం .
ఇ॒మా ఉ॑ తే ప్ర॒ణ్యో॒3॒॑ వర్ధ॑మానా॒ మనో॑వాతా॒ అధ॒ ను ధర్మ॑ణి గ్మన్ .. 3.038.02
ని షీ॒మిదత్ర॒ గుహ్యా॒ దధా॑నా ఉ॒త క్ష॒త్రాయ॒ రోద॑సీ॒ సమం॑జన్ .
సం మాత్రా॑భిర్మమి॒రే యే॒మురు॒ర్వీ అం॒తర్మ॒హీ సమృ॑తే॒ ధాయ॑సే ధుః .. 3.038.03
ఆ॒తిష్ఠం॑తం॒ పరి॒ విశ్వే॑ అభూషం॒ఛ్రియో॒ వసా॑నశ్చరతి॒ స్వరో॑చిః .
మ॒హత్తద్వృష్ణో॒ అసు॑రస్య॒ నామా వి॒శ్వరూ॑పో అ॒మృతా॑ని తస్థౌ .. 3.038.04
అసూ॑త॒ పూర్వో॑ వృష॒భో జ్యాయా॑ని॒మా అ॑స్య శు॒రుధః॑ సంతి పూ॒ర్వీః .
దివో॑ నపాతా వి॒దథ॑స్య ధీ॒భిః క్ష॒త్రం రా॑జానా ప్ర॒దివో॑ దధాథే .. 3.038.05
త్రీణి॑ రాజానా వి॒దథే॑ పు॒రూణి॒ పరి॒ విశ్వా॑ని భూషథః॒ సదాం॑సి .
అప॑శ్య॒మత్ర॒ మన॑సా జగ॒న్వాన్వ్ర॒తే గం॑ధ॒ర్వాఀ అపి॑ వా॒యుకే॑శాన్ .. 3.038.06
తదిన్న్వ॑స్య వృష॒భస్య॑ ధే॒నోరా నామ॑భిర్మమిరే॒ సక్మ్యం॒ గోః .
అ॒న్యద॑న్యదసు॒ర్యం1॒॑ వసా॑నా॒ ని మా॒యినో॑ మమిరే రూ॒పమ॑స్మిన్ .. 3.038.07
తదిన్న్వ॑స్య సవి॒తుర్నకి॑ర్మే హిర॒ణ్యయీ॑మ॒మతిం॒ యామశి॑శ్రేత్ .
ఆ సు॑ష్టు॒తీ రోద॑సీ విశ్వమి॒న్వే అపీ॑వ॒ యోషా॒ జని॑మాని వవ్రే .. 3.038.08
యు॒వం ప్ర॒త్నస్య॑ సాధథో మ॒హో యద్దైవీ॑ స్వ॒స్తిః పరి॑ ణః స్యాతం .
గో॒పాజి॑హ్వస్య త॒స్థుషో॒ విరూ॑పా॒ విశ్వే॑ పశ్యంతి మా॒యినః॑ కృ॒తాని॑ .. 3.038.09
శు॒నం హు॑వేమ మ॒ఘవా॑న॒మింద్ర॑మ॒స్మిన్భరే॒ నృత॑మం॒ వాజ॑సాతౌ .
శృ॒ణ్వంత॑ము॒గ్రమూ॒తయే॑ స॒మత్సు॒ ఘ్నంతం॑ వృ॒త్రాణి॑ సం॒జితం॒ ధనా॑నాం .. 3.038.10

ఇంద్రం॑ మ॒తిర్హృ॒ద ఆ వ॒చ్యమా॒నాచ్ఛా॒ పతిం॒ స్తోమ॑తష్టా జిగాతి .
యా జాగృ॑విర్వి॒దథే॑ శ॒స్యమా॒నేంద్ర॒ యత్తే॒ జాయ॑తే వి॒ద్ధి తస్య॑ .. 3.039.01
ది॒వశ్చి॒దా పూ॒ర్వ్యా జాయ॑మానా॒ వి జాగృ॑విర్వి॒దథే॑ శ॒స్యమా॑నా .
భ॒ద్రా వస్త్రా॒ణ్యర్జు॑నా॒ వసా॑నా॒ సేయమ॒స్మే స॑న॒జా పిత్ర్యా॒ ధీః .. 3.039.02
య॒మా చి॒దత్ర॑ యమ॒సూర॑సూత జి॒హ్వాయా॒ అగ్రం॒ పత॒దా హ్యస్థా॑త్ .
వపూం॑షి జా॒తా మి॑థు॒నా స॑చేతే తమో॒హనా॒ తపు॑షో బు॒ధ్న ఏతా॑ .. 3.039.03
నకి॑రేషాం నింది॒తా మర్త్యే॑షు॒ యే అ॒స్మాకం॑ పి॒తరో॒ గోషు॑ యో॒ధాః .
ఇంద్ర॑ ఏషాం దృంహి॒తా మాహి॑నావా॒నుద్గో॒త్రాణి॑ ససృజే దం॒సనా॑వాన్ .. 3.039.04
సఖా॑ హ॒ యత్ర॒ సఖి॑భి॒ర్నవ॑గ్వైరభి॒జ్ఞ్వా సత్వ॑భి॒ర్గా అ॑ను॒గ్మన్ .
స॒త్యం తదింద్రో॑ ద॒శభి॒ర్దశ॑గ్వైః॒ సూర్యం॑ వివేద॒ తమ॑సి క్షి॒యంతం॑ .. 3.039.05
ఇంద్రో॒ మధు॒ సంభృ॑తము॒స్రియా॑యాం ప॒ద్వద్వి॑వేద శ॒ఫవ॒న్నమే॒ గోః .
గుహా॑ హి॒తం గుహ్యం॑ గూ॒ళ్హమ॒ప్సు హస్తే॑ దధే॒ దక్షి॑ణే॒ దక్షి॑ణావాన్ .. 3.039.06
జ్యోతి॑ర్వృణీత॒ తమ॑సో విజా॒నన్నా॒రే స్యా॑మ దురి॒తాద॒భీకే॑ .
ఇ॒మా గిరః॑ సోమపాః సోమవృద్ధ జు॒షస్వేం॑ద్ర పురు॒తమ॑స్య కా॒రోః .. 3.039.07
జ్యోతి॑ర్య॒జ్ఞాయ॒ రోద॑సీ॒ అను॑ ష్యాదా॒రే స్యా॑మ దురి॒తస్య॒ భూరేః॑ .
భూరి॑ చి॒ద్ధి తు॑జ॒తో మర్త్య॑స్య సుపా॒రాసో॑ వసవో బ॒ర్హణా॑వత్ .. 3.039.08
శు॒నం హు॑వేమ మ॒ఘవా॑న॒మింద్ర॑మ॒స్మిన్భరే॒ నృత॑మం॒ వాజ॑సాతౌ .
శృ॒ణ్వంత॑ము॒గ్రమూ॒తయే॑ స॒మత్సు॒ ఘ్నంతం॑ వృ॒త్రాణి॑ సం॒జితం॒ ధనా॑నాం .. 3.039.09

ఇంద్ర॑ త్వా వృష॒భం వ॒యం సు॒తే సోమే॑ హవామహే .
స పా॑హి॒ మధ్వో॒ అంధ॑సః .. 3.040.01
ఇంద్ర॑ క్రతు॒విదం॑ సు॒తం సోమం॑ హర్య పురుష్టుత .
పిబా వృ॑షస్వ॒ తాతృ॑పిం .. 3.040.02
ఇంద్ర॒ ప్ర ణో॑ ధి॒తావా॑నం య॒జ్ఞం విశ్వే॑భిర్దే॒వేభిః॑ .
తి॒ర స్త॑వాన విశ్పతే .. 3.040.03
ఇంద్ర॒ సోమాః॑ సు॒తా ఇ॒మే తవ॒ ప్ర యం॑తి సత్పతే .
క్షయం॑ చం॒ద్రాస॒ ఇంద॑వః .. 3.040.04
ద॒ధి॒ష్వా జ॒ఠరే॑ సు॒తం సోమ॑మింద్ర॒ వరే॑ణ్యం .
తవ॑ ద్యు॒క్షాస॒ ఇంద॑వః .. 3.040.05
గిర్వ॑ణః పా॒హి నః॑ సు॒తం మధో॒ర్ధారా॑భిరజ్యసే .
ఇంద్ర॒ త్వాదా॑త॒మిద్యశః॑ .. 3.040.06
అ॒భి ద్యు॒మ్నాని॑ వ॒నిన॒ ఇంద్రం॑ సచంతే॒ అక్షి॑తా .
పీ॒త్వీ సోమ॑స్య వావృధే .. 3.040.07
అ॒ర్వా॒వతో॑ న॒ ఆ గ॑హి పరా॒వత॑శ్చ వృత్రహన్ .
ఇ॒మా జు॑షస్వ నో॒ గిరః॑ .. 3.040.08
యదం॑త॒రా ప॑రా॒వత॑మర్వా॒వతం॑ చ హూ॒యసే॑ .
ఇంద్రే॒హ తత॒ ఆ గ॑హి .. 3.040.09

ఆ తూ న॑ ఇంద్ర మ॒ద్ర్య॑గ్ఘువా॒నః సోమ॑పీతయే .
హరి॑భ్యాం యాహ్యద్రివః .. 3.041.01
స॒త్తో హోతా॑ న ఋ॒త్వియ॑స్తిస్తి॒రే బ॒ర్హిరా॑ను॒షక్ .
అయు॑జ్రన్ప్రా॒తరద్ర॑యః .. 3.041.02
ఇ॒మా బ్రహ్మ॑ బ్రహ్మవాహః క్రి॒యంత॒ ఆ బ॒ర్హిః సీ॑ద .
వీ॒హి శూ॑ర పురో॒ళాశం॑ .. 3.041.03
రా॒రం॒ధి సవ॑నేషు ణ ఏ॒షు స్తోమే॑షు వృత్రహన్ .
ఉ॒క్థేష్విం॑ద్ర గిర్వణః .. 3.041.04
మ॒తయః॑ సోమ॒పాము॒రుం రి॒హంతి॒ శవ॑స॒స్పతిం॑ .
ఇంద్రం॑ వ॒త్సం న మా॒తరః॑ .. 3.041.05
స మం॑దస్వా॒ హ్యంధ॑సో॒ రాధ॑సే త॒న్వా॑ మ॒హే .
న స్తో॒తారం॑ ని॒దే క॑రః .. 3.041.06
వ॒యమిం॑ద్ర త్వా॒యవో॑ హ॒విష్మం॑తో జరామహే .
ఉ॒త త్వమ॑స్మ॒యుర్వ॑సో .. 3.041.07
మారే అ॒స్మద్వి ము॑ముచో॒ హరి॑ప్రియా॒ర్వాఙ్యా॑హి .
ఇంద్ర॑ స్వధావో॒ మత్స్వే॒హ .. 3.041.08
అ॒ర్వాంచం॑ త్వా సు॒ఖే రథే॒ వహ॑తామింద్ర కే॒శినా॑ .
ఘృ॒తస్నూ॑ బ॒ర్హిరా॒సదే॑ .. 3.041.09

ఉప॑ నః సు॒తమా గ॑హి॒ సోమ॑మింద్ర॒ గవా॑శిరం .
హరి॑భ్యాం॒ యస్తే॑ అస్మ॒యుః .. 3.042.01
తమిం॑ద్ర॒ మద॒మా గ॑హి బర్హిః॒ష్ఠాం గ్రావ॑భిః సు॒తం .
కు॒విన్న్వ॑స్య తృ॒ప్ణవః॑ .. 3.042.02
ఇంద్ర॑మి॒త్థా గిరో॒ మమాచ్ఛా॑గురిషి॒తా ఇ॒తః .
ఆ॒వృతే॒ సోమ॑పీతయే .. 3.042.03
ఇంద్రం॒ సోమ॑స్య పీ॒తయే॒ స్తోమై॑రి॒హ హ॑వామహే .
ఉ॒క్థేభిః॑ కు॒విదా॒గమ॑త్ .. 3.042.04
ఇంద్ర॒ సోమాః॑ సు॒తా ఇ॒మే తాంద॑ధిష్వ శతక్రతో .
జ॒ఠరే॑ వాజినీవసో .. 3.042.05
వి॒ద్మా హి త్వా॑ ధనంజ॒యం వాజే॑షు దధృ॒షం క॑వే .
అధా॑ తే సు॒మ్నమీ॑మహే .. 3.042.06
ఇ॒మమిం॑ద్ర॒ గవా॑శిరం॒ యవా॑శిరం చ నః పిబ .
ఆ॒గత్యా॒ వృష॑భిః సు॒తం .. 3.042.07
తుభ్యేదిం॑ద్ర॒ స్వ ఓ॒క్యే॒3॒॑ సోమం॑ చోదామి పీ॒తయే॑ .
ఏ॒ష రా॑రంతు తే హృ॒ది .. 3.042.08
త్వాం సు॒తస్య॑ పీ॒తయే॑ ప్ర॒త్నమిం॑ద్ర హవామహే .
కు॒శి॒కాసో॑ అవ॒స్యవః॑ .. 3.042.09

ఆ యా॑హ్య॒ర్వాఙుప॑ వంధురే॒ష్ఠాస్తవేదను॑ ప్ర॒దివః॑ సోమ॒పేయం॑ .
ప్రి॒యా సఖా॑యా॒ వి ము॒చోప॑ బ॒ర్హిస్త్వామి॒మే హ॑వ్య॒వాహో॑ హవంతే .. 3.043.01
ఆ యా॑హి పూ॒ర్వీరతి॑ చర్ష॒ణీరాఀ అ॒ర్య ఆ॒శిష॒ ఉప॑ నో॒ హరి॑భ్యాం .
ఇ॒మా హి త్వా॑ మ॒తయః॒ స్తోమ॑తష్టా॒ ఇంద్ర॒ హవం॑తే స॒ఖ్యం జు॑షా॒ణాః .. 3.043.02
ఆ నో॑ య॒జ్ఞం న॑మో॒వృధం॑ స॒జోషా॒ ఇంద్ర॑ దేవ॒ హరి॑భిర్యాహి॒ తూయం॑ .
అ॒హం హి త్వా॑ మ॒తిభి॒ర్జోహ॑వీమి ఘృ॒తప్ర॑యాః సధ॒మాదే॒ మధూ॑నాం .. 3.043.03
ఆ చ॒ త్వామే॒తా వృష॑ణా॒ వహా॑తో॒ హరీ॒ సఖా॑యా సు॒ధురా॒ స్వంగా॑ .
ధా॒నావ॒దింద్రః॒ సవ॑నం జుషా॒ణః సఖా॒ సఖ్యుః॑ శృణవ॒ద్వంద॑నాని .. 3.043.04
కు॒విన్మా॑ గో॒పాం కర॑సే॒ జన॑స్య కు॒విద్రాజా॑నం మఘవన్నృజీషిన్ .
కు॒విన్మ॒ ఋషిం॑ పపి॒వాంసం॑ సు॒తస్య॑ కు॒విన్మే॒ వస్వో॑ అ॒మృత॑స్య॒ శిక్షాః॑ .. 3.043.05
ఆ త్వా॑ బృ॒హంతో॒ హర॑యో యుజా॒నా అ॒ర్వాగిం॑ద్ర సధ॒మాదో॑ వహంతు .
ప్ర యే ద్వి॒తా ది॒వ ఋం॒జంత్యాతాః॒ సుస॑మ్మృష్టాసో వృష॒భస్య॑ మూ॒రాః .. 3.043.06
ఇంద్ర॒ పిబ॒ వృష॑ధూతస్య॒ వృష్ణ॒ ఆ యం తే॑ శ్యే॒న ఉ॑శ॒తే జ॒భార॑ .
యస్య॒ మదే॑ చ్యా॒వయ॑సి॒ ప్ర కృ॒ష్టీర్యస్య॒ మదే॒ అప॑ గో॒త్రా వ॒వర్థ॑ .. 3.043.07
శు॒నం హు॑వేమ మ॒ఘవా॑న॒మింద్ర॑మ॒స్మిన్భరే॒ నృత॑మం॒ వాజ॑సాతౌ .
శృ॒ణ్వంత॑ము॒గ్రమూ॒తయే॑ స॒మత్సు॒ ఘ్నంతం॑ వృ॒త్రాణి॑ సం॒జితం॒ ధనా॑నాం .. 3.043.08

అ॒యం తే॑ అస్తు హర్య॒తః సోమ॒ ఆ హరి॑భిః సు॒తః .
జు॒షా॒ణ ఇం॑ద్ర॒ హరి॑భిర్న॒ ఆ గ॒హ్యా తి॑ష్ఠ॒ హరి॑తం॒ రథం॑ .. 3.044.01
హ॒ర్యన్ను॒షస॑మర్చయః॒ సూర్యం॑ హ॒ర్యన్న॑రోచయః .
వి॒ద్వాఀశ్చి॑కి॒త్వాన్హ॑ర్యశ్వ వర్ధస॒ ఇంద్ర॒ విశ్వా॑ అ॒భి శ్రియః॑ .. 3.044.02
ద్యామింద్రో॒ హరి॑ధాయసం పృథి॒వీం హరి॑వర్పసం .
అధా॑రయద్ధ॒రితో॒ర్భూరి॒ భోజ॑నం॒ యయో॑రం॒తర్హరి॒శ్చర॑త్ .. 3.044.03
జ॒జ్ఞా॒నో హరి॑తో॒ వృషా॒ విశ్వ॒మా భా॑తి రోచ॒నం .
హర్య॑శ్వో॒ హరి॑తం ధత్త॒ ఆయు॑ధ॒మా వజ్రం॑ బా॒హ్వోర్హరిం॑ .. 3.044.04
ఇంద్రో॑ హ॒ర్యంత॒మర్జు॑నం॒ వజ్రం॑ శు॒క్రైర॒భీవృ॑తం .
అపా॑వృణో॒ద్ధరి॑భి॒రద్రి॑భిః సు॒తముద్గా హరి॑భిరాజత .. 3.044.05

ఆ మం॒ద్రైరిం॑ద్ర॒ హరి॑భిర్యా॒హి మ॒యూర॑రోమభిః .
మా త్వా॒ కే చి॒న్ని య॑మ॒న్విం న పా॒శినోఽతి॒ ధన్వే॑వ॒ తాఀ ఇ॑హి .. 3.045.01
వృ॒త్ర॒ఖా॒దో వ॑లంరు॒జః పు॒రాం ద॒ర్మో అ॒పామ॒జః .
స్థాతా॒ రథ॑స్య॒ హర్యో॑రభిస్వ॒ర ఇంద్రో॑ దృ॒ళ్హా చి॑దారు॒జః .. 3.045.02
గం॒భీ॒రాఀ ఉ॑ద॒ధీఀరి॑వ॒ క్రతుం॑ పుష్యసి॒ గా ఇ॑వ .
ప్ర సు॑గో॒పా యవ॑సం ధే॒నవో॑ యథా హ్ర॒దం కు॒ల్యా ఇ॑వాశత .. 3.045.03
ఆ న॒స్తుజం॑ ర॒యిం భ॒రాంశం॒ న ప్ర॑తిజాన॒తే .
వృ॒క్షం ప॒క్వం ఫల॑మం॒కీవ॑ ధూను॒హీంద్ర॑ సం॒పార॑ణం॒ వసు॑ .. 3.045.04
స్వ॒యురిం॑ద్ర స్వ॒రాళ॑సి॒ స్మద్ది॑ష్టిః॒ స్వయ॑శస్తరః .
స వా॑వృధా॒న ఓజ॑సా పురుష్టుత॒ భవా॑ నః సు॒శ్రవ॑స్తమః .. 3.045.05

యు॒ధ్మస్య॑ తే వృష॒భస్య॑ స్వ॒రాజ॑ ఉ॒గ్రస్య॒ యూనః॒ స్థవి॑రస్య॒ ఘృష్వేః॑ .
అజూ॑ర్యతో వ॒జ్రిణో॑ వీ॒ర్యా॒3॒॑ణీంద్ర॑ శ్రు॒తస్య॑ మహ॒తో మ॒హాని॑ .. 3.046.01
మ॒హాఀ అ॑సి మహిష॒ వృష్ణ్యే॑భిర్ధన॒స్పృదు॑గ్ర॒ సహ॑మానో అ॒న్యాన్ .
ఏకో॒ విశ్వ॑స్య॒ భువ॑నస్య॒ రాజా॒ స యో॒ధయా॑ చ క్ష॒యయా॑ చ॒ జనా॑న్ .. 3.046.02
ప్ర మాత్రా॑భీ రిరిచే॒ రోచ॑మానః॒ ప్ర దే॒వేభి॑ర్వి॒శ్వతో॒ అప్ర॑తీతః .
ప్ర మ॒జ్మనా॑ ది॒వ ఇంద్రః॑ పృథి॒వ్యాః ప్రోరోర్మ॒హో అం॒తరి॑క్షాదృజీ॒షీ .. 3.046.03
ఉ॒రుం గ॑భీ॒రం జ॒నుషా॒భ్యు1॒॑గ్రం వి॒శ్వవ్య॑చసమవ॒తం మ॑తీ॒నాం .
ఇంద్రం॒ సోమా॑సః ప్ర॒దివి॑ సు॒తాసః॑ సము॒ద్రం న స్ర॒వత॒ ఆ వి॑శంతి .. 3.046.04
యం సోమ॑మింద్ర పృథి॒వీద్యావా॒ గర్భం॒ న మా॒తా బి॑భృ॒తస్త్వా॒యా .
తం తే॑ హిన్వంతి॒ తము॑ తే మృజంత్యధ్వ॒ర్యవో॑ వృషభ॒ పాత॒వా ఉ॑ .. 3.046.05

మ॒రుత్వా॑ఀ ఇంద్ర వృష॒భో రణా॑య॒ పిబా॒ సోమ॑మనుష్వ॒ధం మదా॑య .
ఆ సిం॑చస్వ జ॒ఠరే॒ మధ్వ॑ ఊ॒ర్మిం త్వం రాజా॑సి ప్ర॒దివః॑ సు॒తానాం॑ .. 3.047.01
స॒జోషా॑ ఇంద్ర॒ సగ॑ణో మ॒రుద్భిః॒ సోమం॑ పిబ వృత్ర॒హా శూ॑ర వి॒ద్వాన్ .
జ॒హి శత్రూ॒ఀరప॒ మృధో॑ నుద॒స్వాథాభ॑యం కృణుహి వి॒శ్వతో॑ నః .. 3.047.02
ఉ॒త ఋ॒తుభి॑రృతుపాః పాహి॒ సోమ॒మింద్ర॑ దే॒వేభిః॒ సఖి॑భిః సు॒తం నః॑ .
యాఀ ఆభ॑జో మ॒రుతో॒ యే త్వాన్వహ॑న్వృ॒త్రమద॑ధు॒స్తుభ్య॒మోజః॑ .. 3.047.03
యే త్వా॑హి॒హత్యే॑ మఘవ॒న్నవ॑ర్ధ॒న్యే శాం॑బ॒రే హ॑రివో॒ యే గవి॑ష్టౌ .
యే త్వా॑ నూ॒నమ॑ను॒మదం॑తి॒ విప్రాః॒ పిబేం॑ద్ర॒ సోమం॒ సగ॑ణో మ॒రుద్భిః॑ .. 3.047.04
మ॒రుత్వం॑తం వృష॒భం వా॑వృధా॒నమక॑వారిం ది॒వ్యం శా॒సమింద్రం॑ .
వి॒శ్వా॒సాహ॒మవ॑సే॒ నూత॑నాయో॒గ్రం స॑హో॒దామి॒హ తం హు॑వేమ .. 3.047.05

స॒ద్యో హ॑ జా॒తో వృ॑ష॒భః క॒నీనః॒ ప్రభ॑ర్తుమావ॒దంధ॑సః సు॒తస్య॑ .
సా॒ధోః పి॑బ ప్రతికా॒మం యథా॑ తే॒ రసా॑శిరః ప్రథ॒మం సో॒మ్యస్య॑ .. 3.048.01
యజ్జాయ॑థా॒స్తదహ॑రస్య॒ కామేం॒ఽశోః పీ॒యూష॑మపిబో గిరి॒ష్ఠాం .
తం తే॑ మా॒తా పరి॒ యోషా॒ జని॑త్రీ మ॒హః పి॒తుర్దమ॒ ఆసిం॑చ॒దగ్రే॑ .. 3.048.02
ఉ॒ప॒స్థాయ॑ మా॒తర॒మన్న॑మైట్ట తి॒గ్మమ॑పశ్యద॒భి సోమ॒మూధః॑ .
ప్ర॒యా॒వయ॑న్నచర॒ద్గృత్సో॑ అ॒న్యాన్మ॒హాని॑ చక్రే పురు॒ధప్ర॑తీకః .. 3.048.03
ఉ॒గ్రస్తు॑రా॒షాళ॒భిభూ॑త్యోజా యథావ॒శం త॒న్వం॑ చక్ర ఏ॒షః .
త్వష్టా॑ర॒మింద్రో॑ జ॒నుషా॑భి॒భూయా॒ముష్యా॒ సోమ॑మపిబచ్చ॒మూషు॑ .. 3.048.04
శు॒నం హు॑వేమ మ॒ఘవా॑న॒మింద్ర॑మ॒స్మిన్భరే॒ నృత॑మం॒ వాజ॑సాతౌ .
శృ॒ణ్వంత॑ము॒గ్రమూ॒తయే॑ స॒మత్సు॒ ఘ్నంతం॑ వృ॒త్రాణి॑ సం॒జితం॒ ధనా॑నాం .. 3.048.05

శంసా॑ మ॒హామింద్రం॒ యస్మి॒న్విశ్వా॒ ఆ కృ॒ష్టయః॑ సోమ॒పాః కామ॒మవ్య॑న్ .
యం సు॒క్రతుం॑ ధి॒షణే॑ విభ్వత॒ష్టం ఘ॒నం వృ॒త్రాణాం॑ జ॒నయం॑త దే॒వాః .. 3.049.01
యం ను నకిః॒ పృత॑నాసు స్వ॒రాజం॑ ద్వి॒తా తర॑తి॒ నృత॑మం హరి॒ష్ఠాం .
ఇ॒నత॑మః॒ సత్వ॑భి॒ర్యో హ॑ శూ॒షైః పృ॑థు॒జ్రయా॑ అమినా॒దాయు॒ర్దస్యోః॑ .. 3.049.02
స॒హావా॑ పృ॒త్సు త॒రణి॒ర్నార్వా॑ వ్యాన॒శీ రోద॑సీ మే॒హనా॑వాన్ .
భగో॒ న కా॒రే హవ్యో॑ మతీ॒నాం పి॒తేవ॒ చారుః॑ సు॒హవో॑ వయో॒ధాః .. 3.049.03
ధ॒ర్తా ది॒వో రజ॑సస్పృ॒ష్ట ఊ॒ర్ధ్వో రథో॒ న వా॒యుర్వసు॑భిర్ని॒యుత్వా॑న్ .
క్ష॒పాం వ॒స్తా జ॑ని॒తా సూర్య॑స్య॒ విభ॑క్తా భా॒గం ధి॒షణే॑వ॒ వాజం॑ .. 3.049.04
శు॒నం హు॑వేమ మ॒ఘవా॑న॒మింద్ర॑మ॒స్మిన్భరే॒ నృత॑మం॒ వాజ॑సాతౌ .
శృ॒ణ్వంత॑ము॒గ్రమూ॒తయే॑ స॒మత్సు॒ ఘ్నంతం॑ వృ॒త్రాణి॑ సం॒జితం॒ ధనా॑నాం .. 3.049.05

ఇంద్రః॒ స్వాహా॑ పిబతు॒ యస్య॒ సోమ॑ ఆ॒గత్యా॒ తుమ్రో॑ వృష॒భో మ॒రుత్వా॑న్ .
ఓరు॒వ్యచాః॑ పృణతామే॒భిరన్నై॒రాస్య॑ హ॒విస్త॒న్వ1॒ః॑ కామ॑మృధ్యాః .. 3.050.01
ఆ తే॑ సప॒ర్యూ జ॒వసే॑ యునజ్మి॒ యయో॒రను॑ ప్ర॒దివః॑ శ్రు॒ష్టిమావః॑ .
ఇ॒హ త్వా॑ ధేయు॒ర్హర॑యః సుశిప్ర॒ పిబా॒ త్వ1॒॑స్య సుషు॑తస్య॒ చారోః॑ .. 3.050.02
గోభి॑ర్మిమి॒క్షుం ద॑ధిరే సుపా॒రమింద్రం॒ జ్యైష్ఠ్యా॑య॒ ధాయ॑సే గృణా॒నాః .
మం॒దా॒నః సోమం॑ పపి॒వాఀ ఋ॑జీషి॒న్సమ॒స్మభ్యం॑ పురు॒ధా గా ఇ॑షణ్య .. 3.050.03
ఇ॒మం కామం॑ మందయా॒ గోభి॒రశ్వై॑శ్చం॒ద్రవ॑తా॒ రాధ॑సా ప॒ప్రథ॑శ్చ .
స్వ॒ర్యవో॑ మ॒తిభి॒స్తుభ్యం॒ విప్రా॒ ఇంద్రా॑య॒ వాహః॑ కుశి॒కాసో॑ అక్రన్ .. 3.050.04
శు॒నం హు॑వేమ మ॒ఘవా॑న॒మింద్ర॑మ॒స్మిన్భరే॒ నృత॑మం॒ వాజ॑సాతౌ .
శృ॒ణ్వంత॑ము॒గ్రమూ॒తయే॑ స॒మత్సు॒ ఘ్నంతం॑ వృ॒త్రాణి॑ సం॒జితం॒ ధనా॑నాం .. 3.050.05

చ॒ర్ష॒ణీ॒ధృతం॑ మ॒ఘవా॑నము॒క్థ్య1॒॑మింద్రం॒ గిరో॑ బృహ॒తీర॒భ్య॑నూషత .
వా॒వృ॒ధా॒నం పు॑రుహూ॒తం సు॑వృ॒క్తిభి॒రమ॑ర్త్యం॒ జర॑మాణం ది॒వేది॑వే .. 3.051.01
శ॒తక్ర॑తుమర్ణ॒వం శా॒కినం॒ నరం॒ గిరో॑ మ॒ ఇంద్ర॒ముప॑ యంతి వి॒శ్వతః॑ .
వా॒జ॒సనిం॑ పూ॒ర్భిదం॒ తూర్ణి॑మ॒ప్తురం॑ ధామ॒సాచ॑మభి॒షాచం॑ స్వ॒ర్విదం॑ .. 3.051.02
ఆ॒క॒రే వసో॑ర్జరి॒తా ప॑నస్యతేఽనే॒హసః॒ స్తుభ॒ ఇంద్రో॑ దువస్యతి .
వి॒వస్వ॑తః॒ సద॑న॒ ఆ హి పి॑ప్రి॒యే స॑త్రా॒సాహ॑మభిమాతి॒హనం॑ స్తుహి .. 3.051.03
నృ॒ణాము॑ త్వా॒ నృత॑మం గీ॒ర్భిరు॒క్థైర॒భి ప్ర వీ॒రమ॑ర్చతా స॒బాధః॑ .
సం సహ॑సే పురుమా॒యో జి॑హీతే॒ నమో॑ అస్య ప్ర॒దివ॒ ఏక॑ ఈశే .. 3.051.04
పూ॒ర్వీర॑స్య ని॒ష్షిధో॒ మర్త్యే॑షు పు॒రూ వసూ॑ని పృథి॒వీ బి॑భర్తి .
ఇంద్రా॑య॒ ద్యావ॒ ఓష॑ధీరు॒తాపో॑ ర॒యిం ర॑క్షంతి జీ॒రయో॒ వనా॑ని .. 3.051.05
తుభ్యం॒ బ్రహ్మా॑ణి॒ గిర॑ ఇంద్ర॒ తుభ్యం॑ స॒త్రా ద॑ధిరే హరివో జు॒షస్వ॑ .
బో॒ధ్యా॒3॒॑పిరవ॑సో॒ నూత॑నస్య॒ సఖే॑ వసో జరి॒తృభ్యో॒ వయో॑ ధాః .. 3.051.06
ఇంద్ర॑ మరుత్వ ఇ॒హ పా॑హి॒ సోమం॒ యథా॑ శార్యా॒తే అపి॑బః సు॒తస్య॑ .
తవ॒ ప్రణీ॑తీ॒ తవ॑ శూర॒ శర్మ॒న్నా వి॑వాసంతి క॒వయః॑ సుయ॒జ్ఞాః .. 3.051.07
స వా॑వశా॒న ఇ॒హ పా॑హి॒ సోమం॑ మ॒రుద్భి॑రింద్ర॒ సఖి॑భిః సు॒తం నః॑ .
జా॒తం యత్త్వా॒ పరి॑ దే॒వా అభూ॑షన్మ॒హే భరా॑య పురుహూత॒ విశ్వే॑ .. 3.051.08
అ॒ప్తూర్యే॑ మరుత ఆ॒పిరే॒షోఽమం॑ద॒న్నింద్ర॒మను॒ దాతి॑వారాః .
తేభిః॑ సా॒కం పి॑బతు వృత్రఖా॒దః సు॒తం సోమం॑ దా॒శుషః॒ స్వే స॒ధస్థే॑ .. 3.051.09
ఇ॒దం హ్యన్వోజ॑సా సు॒తం రా॑ధానాం పతే .
పిబా॒ త్వ1॒॑స్య గి॑ర్వణః .. 3.051.10
యస్తే॒ అను॑ స్వ॒ధామస॑త్సు॒తే ని య॑చ్ఛ త॒న్వం॑ .
స త్వా॑ మమత్తు సో॒మ్యం .. 3.051.11
ప్ర తే॑ అశ్నోతు కు॒క్ష్యోః ప్రేంద్ర॒ బ్రహ్మ॑ణా॒ శిరః॑ .
ప్ర బా॒హూ శూ॑ర॒ రాధ॑సే .. 3.051.12

ధా॒నావం॑తం కరం॒భిణ॑మపూ॒పవం॑తము॒క్థినం॑ .
ఇంద్ర॑ ప్రా॒తర్జు॑షస్వ నః .. 3.052.01
పు॒రో॒ళాశం॑ పచ॒త్యం॑ జు॒షస్వేం॒ద్రా గు॑రస్వ చ .
తుభ్యం॑ హ॒వ్యాని॑ సిస్రతే .. 3.052.02
పు॒రో॒ళాశం॑ చ నో॒ ఘసో॑ జో॒షయా॑సే॒ గిర॑శ్చ నః .
వ॒ధూ॒యురి॑వ॒ యోష॑ణాం .. 3.052.03
పు॒రో॒ళాశం॑ సనశ్రుత ప్రాతఃసా॒వే జు॑షస్వ నః .
ఇంద్ర॒ క్రతు॒ర్హి తే॑ బృ॒హన్ .. 3.052.04
మాధ్యం॑దినస్య॒ సవ॑నస్య ధా॒నాః పు॑రో॒ళాశ॑మింద్ర కృష్వే॒హ చారుం॑ .
ప్ర యత్స్తో॒తా జ॑రి॒తా తూర్ణ్య॑ర్థో వృషా॒యమా॑ణ॒ ఉప॑ గీ॒ర్భిరీట్టే॑ .. 3.052.05
తృ॒తీయే॑ ధా॒నాః సవ॑నే పురుష్టుత పురో॒ళాశ॒మాహు॑తం మామహస్వ నః .
ఋ॒భు॒మంతం॒ వాజ॑వంతం త్వా కవే॒ ప్రయ॑స్వంత॒ ఉప॑ శిక్షేమ ధీ॒తిభిః॑ .. 3.052.06
పూ॒ష॒ణ్వతే॑ తే చకృమా కరం॒భం హరి॑వతే॒ హర్య॑శ్వాయ ధా॒నాః .
అ॒పూ॒పమ॑ద్ధి॒ సగ॑ణో మ॒రుద్భిః॒ సోమం॑ పిబ వృత్ర॒హా శూ॑ర వి॒ద్వాన్ .. 3.052.07
ప్రతి॑ ధా॒నా భ॑రత॒ తూయ॑మస్మై పురో॒ళాశం॑ వీ॒రత॑మాయ నృ॒ణాం .
ది॒వేది॑వే స॒దృశీ॑రింద్ర॒ తుభ్యం॒ వర్ధం॑తు త్వా సోమ॒పేయా॑య ధృష్ణో .. 3.052.08

ఇంద్రా॑పర్వతా బృహ॒తా రథే॑న వా॒మీరిష॒ ఆ వ॑హతం సు॒వీరాః॑ .
వీ॒తం హ॒వ్యాన్య॑ధ్వ॒రేషు॑ దేవా॒ వర్ధే॑థాం గీ॒ర్భిరిళ॑యా॒ మదం॑తా .. 3.053.01
తిష్ఠా॒ సు కం॑ మఘవ॒న్మా పరా॑ గాః॒ సోమ॑స్య॒ ను త్వా॒ సుషు॑తస్య యక్షి .
పి॒తుర్న పు॒త్రః సిచ॒మా ర॑భే త॒ ఇంద్ర॒ స్వాది॑ష్ఠయా గి॒రా శ॑చీవః .. 3.053.02
శంసా॑వాధ్వర్యో॒ ప్రతి॑ మే గృణీ॒హీంద్రా॑య॒ వాహః॑ కృణవావ॒ జుష్టం॑ .
ఏదం బ॒ర్హిర్యజ॑మానస్య సీ॒దాథా॑ చ భూదు॒క్థమింద్రా॑య శ॒స్తం .. 3.053.03
జా॒యేదస్తం॑ మఘవ॒న్సేదు॒ యోని॒స్తదిత్త్వా॑ యు॒క్తా హర॑యో వహంతు .
య॒దా క॒దా చ॑ సు॒నవా॑మ॒ సోమ॑మ॒గ్నిష్ట్వా॑ దూ॒తో ధ॑న్వా॒త్యచ్ఛ॑ .. 3.053.04
పరా॑ యాహి మఘవ॒న్నా చ॑ యా॒హీంద్ర॑ భ్రాతరుభ॒యత్రా॑ తే॒ అర్థం॑ .
యత్రా॒ రథ॑స్య బృహ॒తో ని॒ధానం॑ వి॒మోచ॑నం వా॒జినో॒ రాస॑భస్య .. 3.053.05
అపాః॒ సోమ॒మస్త॑మింద్ర॒ ప్ర యా॑హి కల్యా॒ణీర్జా॒యా సు॒రణం॑ గృ॒హే తే॑ .
యత్రా॒ రథ॑స్య బృహ॒తో ని॒ధానం॑ వి॒మోచ॑నం వా॒జినో॒ దక్షి॑ణావత్ .. 3.053.06
ఇ॒మే భో॒జా అంగి॑రసో॒ విరూ॑పా ది॒వస్పు॒త్రాసో॒ అసు॑రస్య వీ॒రాః .
వి॒శ్వామి॑త్రాయ॒ దద॑తో మ॒ఘాని॑ సహస్రసా॒వే ప్ర తి॑రంత॒ ఆయుః॑ .. 3.053.07
రూ॒పంరూ॑పం మ॒ఘవా॑ బోభవీతి మా॒యాః కృ॑ణ్వా॒నస్త॒న్వం1॒॑ పరి॒ స్వాం .
త్రిర్యద్ది॒వః పరి॑ ముహూ॒ర్తమాగా॒త్స్వైర్మంత్రై॒రనృ॑తుపా ఋ॒తావా॑ .. 3.053.08
మ॒హాఀ ఋషి॑ర్దేవ॒జా దే॒వజూ॒తోఽస్త॑భ్నా॒త్సింధు॑మర్ణ॒వం నృ॒చక్షాః॑ .
వి॒శ్వామి॑త్రో॒ యదవ॑హత్సు॒దాస॒మప్రి॑యాయత కుశి॒కేభి॒రింద్రః॑ .. 3.053.09
హం॒సా ఇ॑వ కృణుథ॒ శ్లోక॒మద్రి॑భి॒ర్మదం॑తో గీ॒ర్భిర॑ధ్వ॒రే సు॒తే సచా॑ .
దే॒వేభి॑ర్విప్రా ఋషయో నృచక్షసో॒ వి పి॑బధ్వం కుశికాః సో॒మ్యం మధు॑ .. 3.053.10
ఉప॒ ప్రేత॑ కుశికాశ్చే॒తయ॑ధ్వ॒మశ్వం॑ రా॒యే ప్ర ముం॑చతా సు॒దాసః॑ .
రాజా॑ వృ॒త్రం జం॑ఘన॒త్ప్రాగపా॒గుద॒గథా॑ యజాతే॒ వర॒ ఆ పృ॑థి॒వ్యాః .. 3.053.11
య ఇ॒మే రోద॑సీ ఉ॒భే అ॒హమింద్ర॒మతు॑ష్టవం .
వి॒శ్వామి॑త్రస్య రక్షతి॒ బ్రహ్మే॒దం భార॑తం॒ జనం॑ .. 3.053.12
వి॒శ్వామి॑త్రా అరాసత॒ బ్రహ్మేంద్రా॑య వ॒జ్రిణే॑ .
కర॒దిన్నః॑ సు॒రాధ॑సః .. 3.053.13
కిం తే॑ కృణ్వంతి॒ కీక॑టేషు॒ గావో॒ నాశిరం॑ దు॒హ్రే న త॑పంతి ఘ॒ర్మం .
ఆ నో॑ భర॒ ప్రమ॑గందస్య॒ వేదో॑ నైచాశా॒ఖం మ॑ఘవన్రంధయా నః .. 3.053.14
స॒స॒ర్ప॒రీరమ॑తిం॒ బాధ॑మానా బృ॒హన్మి॑మాయ జ॒మద॑గ్నిదత్తా .
ఆ సూర్య॑స్య దుహి॒తా త॑తాన॒ శ్రవో॑ దే॒వేష్వ॒మృత॑మజు॒ర్యం .. 3.053.15
స॒స॒ర్ప॒రీర॑భర॒త్తూయ॑మే॒భ్యోఽధి॒ శ్రవః॒ పాంచ॑జన్యాసు కృ॒ష్టిషు॑ .
సా ప॒క్ష్యా॒3॒॑ నవ్య॒మాయు॒ర్దధా॑నా॒ యాం మే॑ పలస్తిజమద॒గ్నయో॑ ద॒దుః .. 3.053.16
స్థి॒రౌ గావౌ॑ భవతాం వీ॒ళురక్షో॒ మేషా వి వ॑ర్హి॒ మా యు॒గం వి శా॑రి .
ఇంద్రః॑ పాత॒ల్యే॑ దదతాం॒ శరీ॑తో॒రరి॑ష్టనేమే అ॒భి నః॑ సచస్వ .. 3.053.17
బలం॑ ధేహి త॒నూషు॑ నో॒ బల॑మింద్రాన॒ళుత్సు॑ నః .
బలం॑ తో॒కాయ॒ తన॑యాయ జీ॒వసే॒ త్వం హి బ॑ల॒దా అసి॑ .. 3.053.18
అ॒భి వ్య॑యస్వ ఖది॒రస్య॒ సార॒మోజో॑ ధేహి స్పంద॒నే శిం॒శపా॑యాం .
అక్ష॑ వీళో వీళిత వీ॒ళయ॑స్వ॒ మా యామా॑ద॒స్మాదవ॑ జీహిపో నః .. 3.053.19
అ॒యమ॒స్మాన్వన॒స్పతి॒ర్మా చ॒ హా మా చ॑ రీరిషత్ .
స్వ॒స్త్యా గృ॒హేభ్య॒ ఆవ॒సా ఆ వి॒మోచ॑నాత్ .. 3.053.20
ఇంద్రో॒తిభి॑ర్బహు॒లాభి॑ర్నో అ॒ద్య యా॑చ్ఛ్రే॒ష్ఠాభి॑ర్మఘవంఛూర జిన్వ .
యో నో॒ ద్వేష్ట్యధ॑రః॒ సస్ప॑దీష్ట॒ యము॑ ద్వి॒ష్మస్తము॑ ప్రా॒ణో జ॑హాతు .. 3.053.21
ప॒ర॒శుం చి॒ద్వి త॑పతి శింబ॒లం చి॒ద్వి వృ॑శ్చతి .
ఉ॒ఖా చి॑దింద్ర॒ యేషం॑తీ॒ ప్రయ॑స్తా॒ ఫేన॑మస్యతి .. 3.053.22
న సాయ॑కస్య చికితే జనాసో లో॒ధం న॑యంతి॒ పశు॒ మన్య॑మానాః .
నావా॑జినం వా॒జినా॑ హాసయంతి॒ న గ॑ర్ద॒భం పు॒రో అశ్వా॑న్నయంతి .. 3.053.23
ఇ॒మ ఇం॑ద్ర భర॒తస్య॑ పు॒త్రా అ॑పపి॒త్వం చి॑కితు॒ర్న ప్ర॑పి॒త్వం .
హి॒న్వంత్యశ్వ॒మర॑ణం॒ న నిత్యం॒ జ్యా॑వాజం॒ పరి॑ ణయంత్యా॒జౌ .. 3.053.24

ఇ॒మం మ॒హే వి॑ద॒థ్యా॑య శూ॒షం శశ్వ॒త్కృత్వ॒ ఈడ్యా॑య॒ ప్ర జ॑భ్రుః .
శృ॒ణోతు॑ నో॒ దమ్యే॑భి॒రనీ॑కైః శృ॒ణోత్వ॒గ్నిర్ది॒వ్యైరజ॑స్రః .. 3.054.01
మహి॑ మ॒హే ది॒వే అ॑ర్చా పృథి॒వ్యై కామో॑ మ ఇ॒చ్ఛంచ॑రతి ప్రజా॒నన్ .
యయో॑ర్హ॒ స్తోమే॑ వి॒దథే॑షు దే॒వాః స॑ప॒ర్యవో॑ మా॒దయం॑తే॒ సచా॒యోః .. 3.054.02
యు॒వోరృ॒తం రో॑దసీ స॒త్యమ॑స్తు మ॒హే షు ణః॑ సువి॒తాయ॒ ప్ర భూ॑తం .
ఇ॒దం ది॒వే నమో॑ అగ్నే పృథి॒వ్యై స॑ప॒ర్యామి॒ ప్రయ॑సా॒ యామి॒ రత్నం॑ .. 3.054.03
ఉ॒తో హి వాం॑ పూ॒ర్వ్యా ఆ॑వివి॒ద్ర ఋతా॑వరీ రోదసీ సత్య॒వాచః॑ .
నర॑శ్చిద్వాం సమి॒థే శూర॑సాతౌ వవంది॒రే పృ॑థివి॒ వేవి॑దానాః .. 3.054.04
కో అ॒ద్ధా వే॑ద॒ క ఇ॒హ ప్ర వో॑చద్దే॒వాఀ అచ్ఛా॑ ప॒థ్యా॒3॒॑ కా సమే॑తి .
దదృ॑శ్ర ఏషామవ॒మా సదాం॑సి॒ పరే॑షు॒ యా గుహ్యే॑షు వ్ర॒తేషు॑ .. 3.054.05
క॒విర్నృ॒చక్షా॑ అ॒భి షీ॑మచష్ట ఋ॒తస్య॒ యోనా॒ విఘృ॑తే॒ మదం॑తీ .
నానా॑ చక్రాతే॒ సద॑నం॒ యథా॒ వేః స॑మా॒నేన॒ క్రతు॑నా సంవిదా॒నే .. 3.054.06
స॒మా॒న్యా వియు॑తే దూ॒రేఅం॑తే ధ్రు॒వే ప॒దే త॑స్థతుర్జాగ॒రూకే॑ .
ఉ॒త స్వసా॑రా యువ॒తీ భవం॑తీ॒ ఆదు॑ బ్రువాతే మిథు॒నాని॒ నామ॑ .. 3.054.07
విశ్వేదే॒తే జని॑మా॒ సం వి॑విక్తో మ॒హో దే॒వాన్బిభ్ర॑తీ॒ న వ్య॑థేతే .
ఏజ॑ద్ధ్రు॒వం ప॑త్యతే॒ విశ్వ॒మేకం॒ చర॑త్పత॒త్రి విషు॑ణం॒ వి జా॒తం .. 3.054.08
సనా॑ పురా॒ణమధ్యే॑మ్యా॒రాన్మ॒హః పి॒తుర్జ॑ని॒తుర్జా॒మి తన్నః॑ .
దే॒వాసో॒ యత్ర॑ పని॒తార॒ ఏవై॑రు॒రౌ ప॒థి వ్యు॑తే త॒స్థురం॒తః .. 3.054.09
ఇ॒మం స్తోమం॑ రోదసీ॒ ప్ర బ్ర॑వీమ్యృదూ॒దరాః॑ శృణవన్నగ్నిజి॒హ్వాః .
మి॒త్రః స॒మ్రాజో॒ వరు॑ణో॒ యువా॑న ఆది॒త్యాసః॑ క॒వయః॑ పప్రథా॒నాః .. 3.054.10
హిర॑ణ్యపాణిః సవి॒తా సు॑జి॒హ్వస్త్రిరా ది॒వో వి॒దథే॒ పత్య॑మానః .
దే॒వేషు॑ చ సవితః॒ శ్లోక॒మశ్రే॒రాద॒స్మభ్య॒మా సు॑వ స॒ర్వతా॑తిం .. 3.054.11
సు॒కృత్సు॑పా॒ణిః స్వవా॑ఀ ఋ॒తావా॑ దే॒వస్త్వష్టావ॑సే॒ తాని॑ నో ధాత్ .
పూ॒ష॒ణ్వంత॑ ఋభవో మాదయధ్వమూ॒ర్ధ్వగ్రా॑వాణో అధ్వ॒రమ॑తష్ట .. 3.054.12
వి॒ద్యుద్ర॑థా మ॒రుత॑ ఋష్టి॒మంతో॑ ది॒వో మర్యా॑ ఋ॒తజా॑తా అ॒యాసః॑ .
సర॑స్వతీ శృణవన్య॒జ్ఞియా॑సో॒ ధాతా॑ ర॒యిం స॒హవీ॑రం తురాసః .. 3.054.13
విష్ణుం॒ స్తోమా॑సః పురుద॒స్మమ॒ర్కా భగ॑స్యేవ కా॒రిణో॒ యామ॑ని గ్మన్ .
ఉ॒రు॒క్ర॒మః క॑కు॒హో యస్య॑ పూ॒ర్వీర్న మ॑ర్ధంతి యువ॒తయో॒ జని॑త్రీః .. 3.054.14
ఇంద్రో॒ విశ్వై॑ర్వీ॒ర్యై॒3॒ః॑ పత్య॑మాన ఉ॒భే ఆ ప॑ప్రౌ॒ రోద॑సీ మహి॒త్వా .
పు॒రం॒ద॒రో వృ॑త్ర॒హా ధృ॒ష్ణుషే॑ణః సం॒గృభ్యా॑ న॒ ఆ భ॑రా॒ భూరి॑ ప॒శ్వః .. 3.054.15
నాస॑త్యా మే పి॒తరా॑ బంధు॒పృచ్ఛా॑ సజా॒త్య॑మ॒శ్వినో॒శ్చారు॒ నామ॑ .
యు॒వం హి స్థో ర॑యి॒దౌ నో॑ రయీ॒ణాం దా॒త్రం ర॑క్షేథే॒ అక॑వై॒రద॑బ్ధా .. 3.054.16
మ॒హత్తద్వః॑ కవయ॒శ్చారు॒ నామ॒ యద్ధ॑ దేవా॒ భవ॑థ॒ విశ్వ॒ ఇంద్రే॑ .
సఖ॑ ఋ॒భుభిః॑ పురుహూత ప్రి॒యేభి॑రి॒మాం ధియం॑ సా॒తయే॑ తక్షతా నః .. 3.054.17
అ॒ర్య॒మా ణో॒ అది॑తిర్య॒జ్ఞియా॒సోఽద॑బ్ధాని॒ వరు॑ణస్య వ్ర॒తాని॑ .
యు॒యోత॑ నో అనప॒త్యాని॒ గంతోః॑ ప్ర॒జావా॑న్నః పశు॒మాఀ అ॑స్తు గా॒తుః .. 3.054.18
దే॒వానాం॑ దూ॒తః పు॑రు॒ధ ప్రసూ॒తోఽనా॑గాన్నో వోచతు స॒ర్వతా॑తా .
శృ॒ణోతు॑ నః పృథి॒వీ ద్యౌరు॒తాపః॒ సూర్యో॒ నక్ష॑త్రైరు॒ర్వ1॒॑న్తరి॑క్షం .. 3.054.19
శృ॒ణ్వంతు॑ నో॒ వృష॑ణః॒ పర్వ॑తాసో ధ్రు॒వక్షే॑మాస॒ ఇళ॑యా॒ మదం॑తః .
ఆ॒ది॒త్యైర్నో॒ అది॑తిః శృణోతు॒ యచ్ఛం॑తు నో మ॒రుతః॒ శర్మ॑ భ॒ద్రం .. 3.054.20
సదా॑ సు॒గః పి॑తు॒మాఀ అ॑స్తు॒ పంథా॒ మధ్వా॑ దేవా॒ ఓష॑ధీః॒ సం పి॑పృక్త .
భగో॑ మే అగ్నే స॒ఖ్యే న మృ॑ధ్యా॒ ఉద్రా॒యో అ॑శ్యాం॒ సద॑నం పురు॒క్షోః .. 3.054.21
స్వద॑స్వ హ॒వ్యా సమిషో॑ దిదీహ్యస్మ॒ద్ర్య1॒॑క్సం మి॑మీహి॒ శ్రవాం॑సి .
విశ్వా॑ఀ అగ్నే పృ॒త్సు తాంజే॑షి॒ శత్రూ॒నహా॒ విశ్వా॑ సు॒మనా॑ దీదిహీ నః .. 3.054.22

ఉ॒షసః॒ పూర్వా॒ అధ॒ యద్వ్యూ॒షుర్మ॒హద్వి జ॑జ్ఞే అ॒క్షరం॑ ప॒దే గోః .
వ్ర॒తా దే॒వానా॒ముప॒ ను ప్ర॒భూష॑న్మ॒హద్దే॒వానా॑మసుర॒త్వమేకం॑ .. 3.055.01
మో షూ ణో॒ అత్ర॑ జుహురంత దే॒వా మా పూర్వే॑ అగ్నే పి॒తరః॑ పద॒జ్ఞాః .
పు॒రా॒ణ్యోః సద్మ॑నోః కే॒తురం॒తర్మ॒హద్దే॒వానా॑మసుర॒త్వమేకం॑ .. 3.055.02
వి మే॑ పురు॒త్రా ప॑తయంతి॒ కామాః॒ శమ్యచ్ఛా॑ దీద్యే పూ॒ర్వ్యాణి॑ .
సమి॑ద్ధే అ॒గ్నావృ॒తమిద్వ॑దేమ మ॒హద్దే॒వానా॑మసుర॒త్వమేకం॑ .. 3.055.03
స॒మా॒నో రాజా॒ విభృ॑తః పురు॒త్రా శయే॑ శ॒యాసు॒ ప్రయు॑తో॒ వనాను॑ .
అ॒న్యా వ॒త్సం భర॑తి॒ క్షేతి॑ మా॒తా మ॒హద్దే॒వానా॑మసుర॒త్వమేకం॑ .. 3.055.04
ఆ॒క్షిత్పూర్వా॒స్వప॑రా అనూ॒రుత్స॒ద్యో జా॒తాసు॒ తరు॑ణీష్వం॒తః .
అం॒తర్వ॑తీః సువతే॒ అప్ర॑వీతా మ॒హద్దే॒వానా॑మసుర॒త్వమేకం॑ .. 3.055.05
శ॒యుః ప॒రస్తా॒దధ॒ ను ద్వి॑మా॒తాబం॑ధ॒నశ్చ॑రతి వ॒త్స ఏకః॑ .
మి॒త్రస్య॒ తా వరు॑ణస్య వ్ర॒తాని॑ మ॒హద్దే॒వానా॑మసుర॒త్వమేకం॑ .. 3.055.06
ద్వి॒మా॒తా హోతా॑ వి॒దథే॑షు స॒మ్రాళన్వగ్రం॒ చర॑తి॒ క్షేతి॑ బు॒ధ్నః .
ప్ర రణ్యా॑ని రణ్య॒వాచో॑ భరంతే మ॒హద్దే॒వానా॑మసుర॒త్వమేకం॑ .. 3.055.07
శూర॑స్యేవ॒ యుధ్య॑తో అంత॒మస్య॑ ప్రతీ॒చీనం॑ దదృశే॒ విశ్వ॑మా॒యత్ .
అం॒తర్మ॒తిశ్చ॑రతి ని॒ష్షిధం॒ గోర్మ॒హద్దే॒వానా॑మసుర॒త్వమేకం॑ .. 3.055.08
ని వే॑వేతి పలి॒తో దూ॒త ఆ॑స్వం॒తర్మ॒హాఀశ్చ॑రతి రోచ॒నేన॑ .
వపూం॑షి॒ బిభ్ర॑ద॒భి నో॒ వి చ॑ష్టే మ॒హద్దే॒వానా॑మసుర॒త్వమేకం॑ .. 3.055.09
విష్ణు॑ర్గో॒పాః ప॑ర॒మం పా॑తి॒ పాథః॑ ప్రి॒యా ధామా॑న్య॒మృతా॒ దధా॑నః .
అ॒గ్నిష్టా విశ్వా॒ భువ॑నాని వేద మ॒హద్దే॒వానా॑మసుర॒త్వమేకం॑ .. 3.055.10
నానా॑ చక్రాతే య॒మ్యా॒3॒॑ వపూం॑షి॒ తయో॑ర॒న్యద్రోచ॑తే కృ॒ష్ణమ॒న్యత్ .
శ్యావీ॑ చ॒ యదరు॑షీ చ॒ స్వసా॑రౌ మ॒హద్దే॒వానా॑మసుర॒త్వమేకం॑ .. 3.055.11
మా॒తా చ॒ యత్ర॑ దుహి॒తా చ॑ ధే॒నూ స॑బ॒ర్దుఘే॑ ధా॒పయే॑తే సమీ॒చీ .
ఋ॒తస్య॒ తే సద॑సీళే అం॒తర్మ॒హద్దే॒వానా॑మసుర॒త్వమేకం॑ .. 3.055.12
అ॒న్యస్యా॑ వ॒త్సం రి॑హ॒తీ మి॑మాయ॒ కయా॑ భు॒వా ని ద॑ధే ధే॒నురూధః॑ .
ఋ॒తస్య॒ సా పయ॑సాపిన్వ॒తేళా॑ మ॒హద్దే॒వానా॑మసుర॒త్వమేకం॑ .. 3.055.13
పద్యా॑ వస్తే పురు॒రూపా॒ వపూం॑ష్యూ॒ర్ధ్వా త॑స్థౌ॒ త్ర్యవిం॒ రేరి॑హాణా .
ఋ॒తస్య॒ సద్మ॒ వి చ॑రామి వి॒ద్వాన్మ॒హద్దే॒వానా॑మసుర॒త్వమేకం॑ .. 3.055.14
ప॒దే ఇ॑వ॒ నిహి॑తే ద॒స్మే అం॒తస్తయో॑ర॒న్యద్గుహ్య॑మా॒విర॒న్యత్ .
స॒ధ్రీ॒చీ॒నా ప॒థ్యా॒3॒॑ సా విషూ॑చీ మ॒హద్దే॒వానా॑మసుర॒త్వమేకం॑ .. 3.055.15
ఆ ధే॒నవో॑ ధునయంతా॒మశి॑శ్వీః సబ॒ర్దుఘాః॑ శశ॒యా అప్ర॑దుగ్ధాః .
నవ్యా॑నవ్యా యువ॒తయో॒ భవం॑తీర్మ॒హద్దే॒వానా॑మసుర॒త్వమేకం॑ .. 3.055.16
యద॒న్యాసు॑ వృష॒భో రోర॑వీతి॒ సో అ॒న్యస్మి॑న్యూ॒థే ని ద॑ధాతి॒ రేతః॑ .
స హి క్షపా॑వా॒న్స భగః॒ స రాజా॑ మ॒హద్దే॒వానా॑మసుర॒త్వమేకం॑ .. 3.055.17
వీ॒రస్య॒ ను స్వశ్వ్యం॑ జనాసః॒ ప్ర ను వో॑చామ వి॒దుర॑స్య దే॒వాః .
షో॒ళ్హా యు॒క్తాః పంచ॑పం॒చా వ॑హంతి మ॒హద్దే॒వానా॑మసుర॒త్వమేకం॑ .. 3.055.18
దే॒వస్త్వష్టా॑ సవి॒తా వి॒శ్వరూ॑పః పు॒పోష॑ ప్ర॒జాః పు॑రు॒ధా జ॑జాన .
ఇ॒మా చ॒ విశ్వా॒ భువ॑నాన్యస్య మ॒హద్దే॒వానా॑మసుర॒త్వమేకం॑ .. 3.055.19
మ॒హీ సమై॑రచ్చ॒మ్వా॑ సమీ॒చీ ఉ॒భే తే అ॑స్య॒ వసు॑నా॒ న్యృ॑ష్టే .
శృ॒ణ్వే వీ॒రో విం॒దమా॑నో॒ వసూ॑ని మ॒హద్దే॒వానా॑మసుర॒త్వమేకం॑ .. 3.055.20
ఇ॒మాం చ॑ నః పృథి॒వీం వి॒శ్వధా॑యా॒ ఉప॑ క్షేతి హి॒తమి॑త్రో॒ న రాజా॑ .
పు॒రః॒సదః॑ శర్మ॒సదో॒ న వీ॒రా మ॒హద్దే॒వానా॑మసుర॒త్వమేకం॑ .. 3.055.21
ని॒ష్షిధ్వ॑రీస్త॒ ఓష॑ధీరు॒తాపో॑ ర॒యిం త॑ ఇంద్ర పృథి॒వీ బి॑భర్తి .
సఖా॑యస్తే వామ॒భాజః॑ స్యామ మ॒హద్దే॒వానా॑మసుర॒త్వమేకం॑ .. 3.055.22

న తా మి॑నంతి మా॒యినో॒ న ధీరా॑ వ్ర॒తా దే॒వానాం॑ ప్రథ॒మా ధ్రు॒వాణి॑ .
న రోద॑సీ అ॒ద్రుహా॑ వే॒ద్యాభి॒ర్న పర్వ॑తా ని॒నమే॑ తస్థి॒వాంసః॑ .. 3.056.01
షడ్భా॒రాఀ ఏకో॒ అచ॑రన్బిభర్త్యృ॒తం వర్షి॑ష్ఠ॒ముప॒ గావ॒ ఆగుః॑ .
తి॒స్రో మ॒హీరుప॑రాస్తస్థు॒రత్యా॒ గుహా॒ ద్వే నిహి॑తే॒ దర్శ్యేకా॑ .. 3.056.02
త్రి॒పా॒జ॒స్యో వృ॑ష॒భో వి॒శ్వరూ॑ప ఉ॒త త్ర్యు॒ధా పు॑రు॒ధ ప్ర॒జావా॑న్ .
త్ర్య॒నీ॒కః ప॑త్యతే॒ మాహి॑నావా॒న్స రే॑తో॒ధా వృ॑ష॒భః శశ్వ॑తీనాం .. 3.056.03
అ॒భీక॑ ఆసాం పద॒వీర॑బోధ్యాది॒త్యానా॑మహ్వే॒ చారు॒ నామ॑ .
ఆప॑శ్చిదస్మా అరమంత దే॒వీః పృథ॒గ్వ్రజం॑తీః॒ పరి॑ షీమవృంజన్ .. 3.056.04
త్రీ ష॒ధస్థా॑ సింధవ॒స్త్రిః క॑వీ॒నాము॒త త్రి॑మా॒తా వి॒దథే॑షు స॒మ్రాట్ .
ఋ॒తావ॑రీ॒ర్యోష॑ణాస్తి॒స్రో అప్యా॒స్త్రిరా ది॒వో వి॒దథే॒ పత్య॑మానాః .. 3.056.05
త్రిరా ది॒వః స॑విత॒ర్వార్యా॑ణి ది॒వేది॑వ॒ ఆ సు॑వ॒ త్రిర్నో॒ అహ్నః॑ .
త్రి॒ధాతు॑ రా॒య ఆ సు॑వా॒ వసూ॑ని॒ భగ॑ త్రాతర్ధిషణే సా॒తయే॑ ధాః .. 3.056.06
త్రిరా ది॒వః స॑వి॒తా సో॑షవీతి॒ రాజా॑నా మి॒త్రావరు॑ణా సుపా॒ణీ .
ఆప॑శ్చిదస్య॒ రోద॑సీ చిదు॒ర్వీ రత్నం॑ భిక్షంత సవి॒తుః స॒వాయ॑ .. 3.056.07
త్రిరు॑త్త॒మా దూ॒ణశా॑ రోచ॒నాని॒ త్రయో॑ రాజం॒త్యసు॑రస్య వీ॒రాః .
ఋ॒తావా॑న ఇషి॒రా దూ॒ళభా॑స॒స్త్రిరా ది॒వో వి॒దథే॑ సంతు దే॒వాః .. 3.056.08

ప్ర మే॑ వివి॒క్వాఀ అ॑విదన్మనీ॒షాం ధే॒నుం చరం॑తీం॒ ప్రయు॑తా॒మగో॑పాం .
స॒ద్యశ్చి॒ద్యా దు॑దు॒హే భూరి॑ ధా॒సేరింద్ర॒స్తద॒గ్నిః ప॑ని॒తారో॑ అస్యాః .. 3.057.01
ఇంద్రః॒ సు పూ॒షా వృష॑ణా సు॒హస్తా॑ ది॒వో న ప్రీ॒తాః శ॑శ॒యం దు॑దుహ్రే .
విశ్వే॒ యద॑స్యాం ర॒ణయం॑త దే॒వాః ప్ర వోఽత్ర॑ వసవః సు॒మ్నమ॑శ్యాం .. 3.057.02
యా జా॒మయో॒ వృష్ణ॑ ఇ॒చ్ఛంతి॑ శ॒క్తిం న॑మ॒స్యంతీ॑ర్జానతే॒ గర్భ॑మస్మిన్ .
అచ్ఛా॑ పు॒త్రం ధే॒నవో॑ వావశా॒నా మ॒హశ్చ॑రంతి॒ బిభ్ర॑తం॒ వపూం॑షి .. 3.057.03
అచ్ఛా॑ వివక్మి॒ రోద॑సీ సు॒మేకే॒ గ్రావ్ణో॑ యుజా॒నో అ॑ధ్వ॒రే మ॑నీ॒షా .
ఇ॒మా ఉ॑ తే॒ మన॑వే॒ భూరి॑వారా ఊ॒ర్ధ్వా భ॑వంతి దర్శ॒తా యజ॑త్రాః .. 3.057.04
యా తే॑ జి॒హ్వా మధు॑మతీ సుమే॒ధా అగ్నే॑ దే॒వేషూ॒చ్యత॑ ఉరూ॒చీ .
తయే॒హ విశ్వా॒ఀ అవ॑సే॒ యజ॑త్రా॒నా సా॑దయ పా॒యయా॑ చా॒ మధూ॑ని .. 3.057.05
యా తే॑ అగ్నే॒ పర్వ॑తస్యేవ॒ ధారాస॑శ్చంతీ పీ॒పయ॑ద్దేవ చి॒త్రా .
తామ॒స్మభ్యం॒ ప్రమ॑తిం జాతవేదో॒ వసో॒ రాస్వ॑ సుమ॒తిం వి॒శ్వజ॑న్యాం .. 3.057.06

ధే॒నుః ప్ర॒త్నస్య॒ కామ్యం॒ దుహా॑నాం॒తః పు॒త్రశ్చ॑రతి॒ దక్షి॑ణాయాః .
ఆ ద్యో॑త॒నిం వ॑హతి శు॒భ్రయా॑మో॒షసః॒ స్తోమో॑ అ॒శ్వినా॑వజీగః .. 3.058.01
సు॒యుగ్వ॑హంతి॒ ప్రతి॑ వామృ॒తేనో॒ర్ధ్వా భ॑వంతి పి॒తరే॑వ॒ మేధాః॑ .
జరే॑థామ॒స్మద్వి ప॒ణేర్మ॑నీ॒షాం యు॒వోరవ॑శ్చకృ॒మా యా॑తమ॒ర్వాక్ .. 3.058.02
సు॒యుగ్భి॒రశ్వైః॑ సు॒వృతా॒ రథే॑న॒ దస్రా॑వి॒మం శృ॑ణుతం॒ శ్లోక॒మద్రేః॑ .
కిమం॒గ వాం॒ ప్రత్యవ॑ర్తిం॒ గమి॑ష్ఠా॒హుర్విప్రా॑సో అశ్వినా పురా॒జాః .. 3.058.03
ఆ మ॑న్యేథా॒మా గ॑తం॒ కచ్చి॒దేవై॒ర్విశ్వే॒ జనా॑సో అ॒శ్వినా॑ హవంతే .
ఇ॒మా హి వాం॒ గోఋ॑జీకా॒ మధూ॑ని॒ ప్ర మి॒త్రాసో॒ న ద॒దురు॒స్రో అగ్రే॑ .. 3.058.04
తి॒రః పు॒రూ చి॑దశ్వినా॒ రజాం॑స్యాంగూ॒షో వాం॑ మఘవానా॒ జనే॑షు .
ఏహ యా॑తం ప॒థిభి॑ర్దేవ॒యానై॒ర్దస్రా॑వి॒మే వాం॑ ని॒ధయో॒ మధూ॑నాం .. 3.058.05
పు॒రా॒ణమోకః॑ స॒ఖ్యం శి॒వం వాం॑ యు॒వోర్న॑రా॒ ద్రవి॑ణం జ॒హ్నావ్యాం॑ .
పునః॑ కృణ్వా॒నాః స॒ఖ్యా శి॒వాని॒ మధ్వా॑ మదేమ స॒హ నూ స॑మా॒నాః .. 3.058.06
అశ్వి॑నా వా॒యునా॑ యు॒వం సు॑దక్షా ని॒యుద్భి॑ష్చ స॒జోష॑సా యువానా .
నాస॑త్యా తి॒రోఅ॑హ్న్యం జుషా॒ణా సోమం॑ పిబతమ॒స్రిధా॑ సుదానూ .. 3.058.07
అశ్వి॑నా॒ పరి॑ వా॒మిషః॑ పురూ॒చీరీ॒యుర్గీ॒ర్భిర్యత॑మానా॒ అమృ॑ధ్రాః .
రథో॑ హ వామృత॒జా అద్రి॑జూతః॒ పరి॒ ద్యావా॑పృథి॒వీ యా॑తి స॒ద్యః .. 3.058.08
అశ్వి॑నా మధు॒షుత్త॑మో యు॒వాకుః॒ సోమ॒స్తం పా॑త॒మా గ॑తం దురో॒ణే .
రథో॑ హ వాం॒ భూరి॒ వర్పః॒ కరి॑క్రత్సు॒తావ॑తో నిష్కృ॒తమాగ॑మిష్ఠః .. 3.058.09

మి॒త్రో జనా॑న్యాతయతి బ్రువా॒ణో మి॒త్రో దా॑ధార పృథి॒వీము॒త ద్యాం .
మి॒త్రః కృ॒ష్టీరని॑మిషా॒భి చ॑ష్టే మి॒త్రాయ॑ హ॒వ్యం ఘృ॒తవ॑జ్జుహోత .. 3.059.01
ప్ర స మి॑త్ర॒ మర్తో॑ అస్తు॒ ప్రయ॑స్వా॒న్యస్త॑ ఆదిత్య॒ శిక్ష॑తి వ్ర॒తేన॑ .
న హ॑న్యతే॒ న జీ॑యతే॒ త్వోతో॒ నైన॒మంహో॑ అశ్నో॒త్యంతి॑తో॒ న దూ॒రాత్ .. 3.059.02
అ॒న॒మీ॒వాస॒ ఇళ॑యా॒ మదం॑తో మి॒తజ్ఞ॑వో॒ వరి॑మ॒న్నా పృ॑థి॒వ్యాః .
ఆ॒ది॒త్యస్య॑ వ్ర॒తము॑పక్షి॒యంతో॑ వ॒యం మి॒త్రస్య॑ సుమ॒తౌ స్యా॑మ .. 3.059.03
అ॒యం మి॒త్రో న॑మ॒స్యః॑ సు॒శేవో॒ రాజా॑ సుక్ష॒త్రో అ॑జనిష్ట వే॒ధాః .
తస్య॑ వ॒యం సు॑మ॒తౌ య॒జ్ఞియ॒స్యాపి॑ భ॒ద్రే సౌ॑మన॒సే స్యా॑మ .. 3.059.04
మ॒హాఀ ఆ॑ది॒త్యో నమ॑సోప॒సద్యో॑ యాత॒యజ్జ॑నో గృణ॒తే సు॒శేవః॑ .
తస్మా॑ ఏ॒తత్పన్య॑తమాయ॒ జుష్ట॑మ॒గ్నౌ మి॒త్రాయ॑ హ॒విరా జు॑హోత .. 3.059.05
మి॒త్రస్య॑ చర్షణీ॒ధృతోఽవో॑ దే॒వస్య॑ సాన॒సి .
ద్యు॒మ్నం చి॒త్రశ్ర॑వస్తమం .. 3.059.06
అ॒భి యో మ॑హి॒నా దివం॑ మి॒త్రో బ॒భూవ॑ స॒ప్రథాః॑ .
అ॒భి శ్రవో॑భిః పృథి॒వీం .. 3.059.07
మి॒త్రాయ॒ పంచ॑ యేమిరే॒ జనా॑ అ॒భిష్టి॑శవసే .
స దే॒వాన్విశ్వా॑న్బిభర్తి .. 3.059.08
మి॒త్రో దే॒వేష్వా॒యుషు॒ జనా॑య వృ॒క్తబ॑ర్హిషే .
ఇష॑ ఇ॒ష్టవ్ర॑తా అకః .. 3.059.09

ఇ॒హేహ॑ వో॒ మన॑సా బం॒ధుతా॑ నర ఉ॒శిజో॑ జగ్ముర॒భి తాని॒ వేద॑సా .
యాభి॑ర్మా॒యాభిః॒ ప్రతి॑జూతివర్పసః॒ సౌధ॑న్వనా య॒జ్ఞియం॑ భా॒గమా॑న॒శ .. 3.060.01
యాభిః॒ శచీ॑భిశ్చమ॒సాఀ అపిం॑శత॒ యయా॑ ధి॒యా గామరి॑ణీత॒ చర్మ॑ణః .
యేన॒ హరీ॒ మన॑సా ని॒రత॑క్షత॒ తేన॑ దేవ॒త్వమృ॑భవః॒ సమా॑నశ .. 3.060.02
ఇంద్ర॑స్య స॒ఖ్యమృ॒భవః॒ సమా॑నశు॒ర్మనో॒ర్నపా॑తో అ॒పసో॑ దధన్విరే .
సౌ॒ధ॒న్వ॒నాసో॑ అమృత॒త్వమేరి॑రే వి॒ష్ట్వీ శమీ॑భిః సు॒కృతః॑ సుకృ॒త్యయా॑ .. 3.060.03
ఇంద్రే॑ణ యాథ స॒రథం॑ సు॒తే సచా॒ఀ అథో॒ వశా॑నాం భవథా స॒హ శ్రి॒యా .
న వః॑ ప్రతి॒మై సు॑కృ॒తాని॑ వాఘతః॒ సౌధ॑న్వనా ఋభవో వీ॒ర్యా॑ణి చ .. 3.060.04
ఇంద్ర॑ ఋ॒భుభి॒ర్వాజ॑వద్భిః॒ సము॑క్షితం సు॒తం సోమ॒మా వృ॑షస్వా॒ గభ॑స్త్యోః .
ధి॒యేషి॒తో మ॑ఘవందా॒శుషో॑ గృ॒హే సౌ॑ధన్వ॒నేభిః॑ స॒హ మ॑త్స్వా॒ నృభిః॑ .. 3.060.05
ఇంద్ర॑ ఋభు॒మాన్వాజ॑వాన్మత్స్వే॒హ నో॒ఽస్మిన్సవ॑నే॒ శచ్యా॑ పురుష్టుత .
ఇ॒మాని॒ తుభ్యం॒ స్వస॑రాణి యేమిరే వ్ర॒తా దే॒వానాం॒ మను॑షశ్చ॒ ధర్మ॑భిః .. 3.060.06
ఇంద్ర॑ ఋ॒భుభి॑ర్వా॒జిభి॑ర్వా॒జయ॑న్ని॒హ స్తోమం॑ జరి॒తురుప॑ యాహి య॒జ్ఞియం॑ .
శ॒తం కేతే॑భిరిషి॒రేభి॑రా॒యవే॑ స॒హస్ర॑ణీథో అధ్వ॒రస్య॒ హోమ॑ని .. 3.060.07

ఉషో॒ వాజే॑న వాజిని॒ ప్రచే॑తాః॒ స్తోమం॑ జుషస్వ గృణ॒తో మ॑ఘోని .
పు॒రా॒ణీ దే॑వి యువ॒తిః పురం॑ధి॒రను॑ వ్ర॒తం చ॑రసి విశ్వవారే .. 3.061.01
ఉషో॑ దే॒వ్యమ॑ర్త్యా॒ వి భా॑హి చం॒ద్రర॑థా సూ॒నృతా॑ ఈ॒రయం॑తీ .
ఆ త్వా॑ వహంతు సు॒యమా॑సో॒ అశ్వా॒ హిర॑ణ్యవర్ణాం పృథు॒పాజ॑సో॒ యే .. 3.061.02
ఉషః॑ ప్రతీ॒చీ భువ॑నాని॒ విశ్వో॒ర్ధ్వా తి॑ష్ఠస్య॒మృత॑స్య కే॒తుః .
స॒మా॒నమర్థం॑ చరణీ॒యమా॑నా చ॒క్రమి॑వ నవ్య॒స్యా వ॑వృత్స్వ .. 3.061.03
అవ॒ స్యూమే॑వ చిన్వ॒తీ మ॒ఘోన్యు॒షా యా॑తి॒ స్వస॑రస్య॒ పత్నీ॑ .
స్వ1॒॑ర్జనం॑తీ సు॒భగా॑ సు॒దంసా॒ ఆంతా॑ద్ది॒వః ప॑ప్రథ॒ ఆ పృ॑థి॒వ్యాః .. 3.061.04
అచ్ఛా॑ వో దే॒వీము॒షసం॑ విభా॒తీం ప్ర వో॑ భరధ్వం॒ నమ॑సా సువృ॒క్తిం .
ఊ॒ర్ధ్వం మ॑ధు॒ధా ది॒వి పాజో॑ అశ్రే॒త్ప్ర రో॑చ॒నా రు॑రుచే ర॒ణ్వసం॑దృక్ .. 3.061.05
ఋ॒తావ॑రీ ది॒వో అ॒ర్కైర॑బో॒ధ్యా రే॒వతీ॒ రోద॑సీ చి॒త్రమ॑స్థాత్ .
ఆ॒య॒తీమ॑గ్న ఉ॒షసం॑ విభా॒తీం వా॒మమే॑షి॒ ద్రవి॑ణం॒ భిక్ష॑మాణః .. 3.061.06
ఋ॒తస్య॑ బు॒ధ్న ఉ॒షసా॑మిష॒ణ్యన్వృషా॑ మ॒హీ రోద॑సీ॒ ఆ వి॑వేశ .
మ॒హీ మి॒త్రస్య॒ వరు॑ణస్య మా॒యా చం॒ద్రేవ॑ భా॒నుం వి ద॑ధే పురు॒త్రా .. 3.061.07

ఇ॒మా ఉ॑ వాం భృ॒మయో॒ మన్య॑మానా యు॒వావ॑తే॒ న తుజ్యా॑ అభూవన్ .
క్వ1॒॑ త్యదిం॑ద్రావరుణా॒ యశో॑ వాం॒ యేన॑ స్మా॒ సినం॒ భర॑థః॒ సఖి॑భ్యః .. 3.062.01
అ॒యము॑ వాం పురు॒తమో॑ రయీ॒యంఛ॑శ్వత్త॒మమవ॑సే జోహవీతి .
స॒జోషా॑వింద్రావరుణా మ॒రుద్భి॑ర్ది॒వా పృ॑థి॒వ్యా శృ॑ణుతం॒ హవం॑ మే .. 3.062.02
అ॒స్మే తదిం॑ద్రావరుణా॒ వసు॑ ష్యాద॒స్మే ర॒యిర్మ॑రుతః॒ సర్వ॑వీరః .
అ॒స్మాన్వరూ॑త్రీః శర॒ణైర॑వంత్వ॒స్మాన్హోత్రా॒ భార॑తీ॒ దక్షి॑ణాభిః .. 3.062.03
బృహ॑స్పతే జు॒షస్వ॑ నో హ॒వ్యాని॑ విశ్వదేవ్య .
రాస్వ॒ రత్నా॑ని దా॒శుషే॑ .. 3.062.04
శుచి॑మ॒ర్కైర్బృహ॒స్పతి॑మధ్వ॒రేషు॑ నమస్యత .
అనా॒మ్యోజ॒ ఆ చ॑కే .. 3.062.05
వృ॒ష॒భం చ॑ర్షణీ॒నాం వి॒శ్వరూ॑ప॒మదా॑భ్యం .
బృహ॒స్పతిం॒ వరే॑ణ్యం .. 3.062.06
ఇ॒యం తే॑ పూషన్నాఘృణే సుష్టు॒తిర్దే॑వ॒ నవ్య॑సీ .
అ॒స్మాభి॒స్తుభ్యం॑ శస్యతే .. 3.062.07
తాం జు॑షస్వ॒ గిరం॒ మమ॑ వాజ॒యంతీ॑మవా॒ ధియం॑ .
వ॒ధూ॒యురి॑వ॒ యోష॑ణాం .. 3.062.08
యో విశ్వా॒భి వి॒పశ్య॑తి॒ భువ॑నా॒ సం చ॒ పశ్య॑తి .
స నః॑ పూ॒షావి॒తా భు॑వత్ .. 3.062.09
తత్స॑వి॒తుర్వరే॑ణ్యం॒ భర్గో॑ దే॒వస్య॑ ధీమహి .
ధియో॒ యో నః॑ ప్రచో॒దయా॑త్ .. 3.062.10
దే॒వస్య॑ సవి॒తుర్వ॒యం వా॑జ॒యంతః॒ పురం॑ధ్యా .
భగ॑స్య రా॒తిమీ॑మహే .. 3.062.11
దే॒వం నరః॑ సవి॒తారం॒ విప్రా॑ య॒జ్ఞైః సు॑వృ॒క్తిభిః॑ .
న॒మ॒స్యంతి॑ ధి॒యేషి॒తాః .. 3.062.12
సోమో॑ జిగాతి గాతు॒విద్దే॒వానా॑మేతి నిష్కృ॒తం .
ఋ॒తస్య॒ యోని॑మా॒సదం॑ .. 3.062.13
సోమో॑ అ॒స్మభ్యం॑ ద్వి॒పదే॒ చతు॑ష్పదే చ ప॒శవే॑ .
అ॒న॒మీ॒వా ఇష॑స్కరత్ .. 3.062.14
అ॒స్మాక॒మాయు॑ర్వ॒ర్ధయ॑న్న॒భిమా॑తీః॒ సహ॑మానః .
సోమః॑ స॒ధస్థ॒మాస॑దత్ .. 3.062.15
ఆ నో॑ మిత్రావరుణా ఘృ॒తైర్గవ్యూ॑తిముక్షతం .
మధ్వా॒ రజాం॑సి సుక్రతూ .. 3.062.16
ఉ॒రు॒శంసా॑ నమో॒వృధా॑ మ॒హ్నా దక్ష॑స్య రాజథః .
ద్రాఘి॑ష్ఠాభిః శుచివ్రతా .. 3.062.17
గృ॒ణా॒నా జ॒మద॑గ్నినా॒ యోనా॑వృ॒తస్య॑ సీదతం .
పా॒తం సోమ॑మృతావృధా .. 3.062.18


Last updated July 2, 2013

Special mention : Initial processing and help by Avinash and Shashi Sathaye, 
Avinash Chopde, Shree Devi Kumar, Sunder Hattangadi, John Gardner.
Reprocessed from Original in final form by Detlef Eichler with additional corrections.
See Detlef's site http://www.detlef108.de/Rigvedatm
for other details and formats.

The text is shown with accents (Anudattas, dependent Svaritas,
and independent Svaritas including Kampas). Words are connected (agnimILe). 
Ch is doubled as in gachChati according to the rules of Rigveda-Pratishakhya. 
At the end of a word m is replaced by Anusvara M if the initial letter of the
following word is a labial stop consonant (p, ph, b, bh, m).
Visarga H before sh, Sh or s followed by a voiceless consonant has been restored.

Source : The Aufrecht/van Nooten/Holland (Samhita) version
of the Rigveda (http://www.people.fasarvard.edu/~witzel/onlineRVtm).
In this text accented vowels have Udatta or 'independent Svarita' markers.
Kampas are not shown. Words are separated (agnim ILe). 
Ch is not doubled as in gaChati. At the end of a word we find m before
a following labial stop consonant (p, ph, b, bh, m).
Visarga H before sh, Sh or s followed by a voiceless consonant has 
been dropped according to a rule of  Rigveda-Pratishakhya.

Send corrections to   : detlefeichler@googlemail.com, (sanskrit at cheerful dot c om)

