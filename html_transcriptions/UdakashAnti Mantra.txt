 ఉదకశాంతి మంత్రాః 
                             ఓం
బ్రహ్మ॑జజ్ఞా॒నం ప్ర॑థ॒మం పు॒రస్తా᳚త్ విసీ॑మ॒తస్సు॒రుచో॑ వే॒న ఆ॑వః .
సబు॒ధ్నియా॑ ఉప॒మా॑స్య॒విష్ఠః స॒తశ్చ॒ యోని॒మస॑త్శ్చ॒వివః॑ ..

ఆపో॒ వా ఇ॒దꣳ సర్వం॒ విశ్వా॑ భూ॒తాన్యాపః॑ ప్రా॒ణా వా ఆపః॑
ప॒శవ॒ ఆపోఽన్న॒మాపోఽమృ॑త॒మాపః॑ స॒మ్రాడాపో॑ వి॒రాడాపః॑
స్వ॒రాడాప॒శ్ఛందా॒ꣳ॒స్యాపో॒ జ్యోతీ॒ꣳ॒ష్యాపో॒
యజూ॒ꣳ॒ష్యాప॑స్స॒త్యమాప॒స్సర్వా॑ దే॒వతా॒ ఆపో॒
భూర్భువ॒స్సువ॒రాప॒ ఓం ..

అ॒పః ప్రణ॑యతి . శ్ర॒ద్ధావా ఆపః॑ .
శ్ర॒ద్ధాం ఏ॒వారభ్య॑ ప్ర॒ణీయ॑ ప్రచ॑రతి
అ॒పః ప్రణ॑యతి . య॒జ్ఞో వై ఆపః॑ .
య॒జ్ఞం ఏ॒వారభ్య॑ ప్ర॒ణీయ॑ ప్రచ॑రతి
అ॒పః ప్రణ॑యతి . వ॒జ్రో వై ఆపః॑ .
వజ్ర॑మే॒వ భ్రాతృ॑వ్యేభ్యః ప్రహృత్య॑ ప్ర॒ణీయ॑ ప్రచ॑రతి .
అ॒పః ప్రణ॑యతి . ఆపో॒ వై రక్షో॒ఘ్నీః .
రక్ష॑సాం అప॑హత్యై .
అ॒పః ప్రణ॑యతి . ఆపో॒ వై దే॒వానాం᳚ ప్రి॒యంధామ॑ .
దే॒వానా॑మే॒వ ప్రి॒యంధామ॑ ప్ర॒ణీయ॒ ప్రచ॑రతి .
అ॒పః ప్రణ॑యతి . ఆపో॒ వై సర్వా॑ దే॒వతాః᳚ .
దే॒వతా॑ ఏ॒వా॒రభ్య॑ ప్ర॒ణీయ॒ ప్రచ॑రతి .
ఆపో॒వైశాం॒తాః . శాం॒తాభి॑రే॒వాస్య॑ శుచꣳ॑శమయతి ..

దే॒వో వ॑స్సవి॒తా ఉత్పు॑నాతు . అచ్ఛి॑ద్రేణ ప॒విత్రే॑ణ . వసోః᳚ సూర్య॑స్య ర॒శ్మిభిః॑ .
స హి రత్నా॑ని దా॒శుషై᳚ సు॒వాతి సవి॒తా భగః॑ . తం భా॒గం చి॒త్రమీ॑మహే ..

ఓం
అ॒గ్నిమీ᳚ళే పు॒రోహి॑తం య॒జ్ఞస్య॑ దే॒వమృ॒త్విజం᳚ . హోతా᳚రం రత్న॒ధాత॑మం ..

ఇ॒షేత్వో॒ర్జే త్వా॑ వా॒యవ॑స్థోపా॒యవస్థ దే॒వో వః॑ సవి॒తా ప్రార్ప॑యతు॒ శ్రేష్ఠ॑తమాయ॒ కర్మ॑ణే ..

అగ్న॒ ఆయా॑హి వీ॒తయే॑ గృణా॒నో హ॒వ్యదా॑తయే . నిహోతా॑ సత్సి బ॒ర్హిషి॑..

శన్నో॑ దే॒వీర॒భిష్ట॑య॒ ఆపో॑ భవంతు పీ॒తయే᳚ . శంయోర॒భిస్ర॑వంతు నః ..

కృ॒ణు॒ష్వ పాజః॒ ప్రసి॑తి॒న్న పృ॒థ్వీం యా॒హి రాజే॒వామ॑వా॒ꣳ॒ ఇభే॑న  .
తృ॒ష్వీమను॒ ప్రసి॑తిం ద్రూణా॒నోఽస్తా॑ఽసి॒ విధ్య॑ ర॒క్షస॒స్తపి॑ష్ఠైః ..

తవ॑ భ్ర॒మాస॑ ఆశు॒యా ప॑తం॒త్యను॑ స్పృశ ధృష॒తా శోశు॑చానః .
తపూꣳ॑ష్యగ్నే జు॒హ్వా॑ పతం॒గానసం॑దితో॒ వి సృ॑జ॒ విష్వ॑గు॒ల్కాః ..

ప్రతి॒ స్పశో॒ వి సృ॑జ॒ తూర్ణి॑తమో॒ భవా॑ పా॒యుర్వి॒శో అ॒స్యా అద॑బ్ధః .
యో నో॑ దూ॒రే అ॒ఘశꣳ॑సో యో అంత్యగ్నే॒ మాకి॑ష్టే॒ వ్యథి॒రాద॑ధర్షీత్ ..

ఉద॑గ్నే తిష్ఠ॒ ప్రత్యాఽఽత॑నుష్వ॒ న్య॑మిత్రాꣳ॑ ఓషతాత్ తిగ్మహేతే .
యో నో॒ అరా॑తిꣳ సమిధాన చ॒క్రే నీ॒చా తం ధ॑క్ష్యత॒సం న శుష్కం᳚ ..

ఊ॒ర్ధ్వో భ॑వ ప్రతి॑ విధ్యాధ్య॒స్మదా॒విష్కృ॑ణుష్వ॒ దైవ్యా᳚న్యగ్నే .
అవ॑ స్థి॒రా త॑నుహి యాతు॒జూనాం᳚ జా॒మిమజా॑మిం॒ ప్ర మృ॑ణీహి॒ శత్రూన్॑ ..

స తే॑ జానాతి సుమ॒తిం య॑విష్ఠ॒ య ఈవ॑తే॒ బ్రహ్మ॑ణే గా॒తుమైర॑త్ .
విశ్వా᳚న్యస్మై సు॒దినా॑ని రా॒యో ద్యు॒మ్నాన్య॒ర్యో వి దురో॑ అ॒భి ద్యౌ᳚త్ ..

సేద॑గ్నే అస్తు సు॒భగ॑స్సు॒దాను॒ర్యస్త్వా॒ నిత్యే॑న హ॒విషా॒ య ఉ॒క్థైః .
పిప్రీ॑షతి॒ స్వ ఆయు॑షి దురో॒ణే విశ్వేద॑స్మై సు॒దినా॒ సాస॑ది॒ష్టిః ..

అర్చా॑మి తే సుమ॒తిం ఘోష్య॒ర్వాక్ సంతే॑ వా॒వాతా॑ జరతామి॒యం గీః .
స్వశ్వా᳚స్త్వా సు॒రథా॑ మర్జయే మా॒స్మే క్ష॒త్రాణి॑ ధారయే॒రను॒ ద్యూన్ ..

ఇ॒హ త్వా॒ భూర్యా చ॑రే॒ దుప॒త్మందోషా॑వస్తర్దీ ది॒వాꣳస॒మను॒ ద్యూన్ .
క్రీడం॑తస్త్వా సు॒మన॑సస్సపేమా॒భి ద్యు॒మ్నా త॑స్థి॒వాꣳసో॒ జనా॑నాం ..

యస్త్వా॒ స్వశ్వ॑స్సు హిర॒ణ్యో అ॑గ్న ఉప॒యాతి॒ వసు॑మతా॒ రథే॑న .
తస్య॑ త్రా॒తా భ॑వసి॒ తస్య॒ సఖా॒ యస్త॑ ఆతి॒థ్యమా॑ను॒షగ్ జుజో॑షత్ ..

మ॒హో రు॑జామి బం॒ధుతా॒ వచో॑భి॒స్తన్మా॑ పి॒తుర్గోత॑మా॒దన్వి॑యాయ .
త్వన్నో॑ అ॒స్య వచ॑సశ్చికిద్ధి॒ హోత॑ర్యవిష్ఠ సుక్రతో॒ దమూ॑నాః ..

అస్వ॑ప్నజస్త॒రణ॑యస్సు॒శేవా॒ అతం॑ద్రాసోఽవృ॒కా అశ్ర॑మిష్ఠాః .
తే పా॒యవ॑స్స॒ధ్రియం॑చో ని॒షద్యాఽగ్నే॒ తవ॑ నః పాంత్వమూర ..

యే పా॒యవో॑ మామతే॒యంతే॑ అగ్నే॒ పశ్యం॑తో అం॒ధందు॑రి॒తాదర॑క్షన్ .
ర॒రక్ష॒ తాంత్సు॒కృతో॑ వి॒శ్వవే॑దా॒ దిప్సం॑త॒ ఇద్రి॒పవో॒ నాహ॑ దే॒భుః ..

త్వయా॑ వ॒యꣳ స॑ధ॒న్య॑స్త్వోతా॒స్తవ॒ ప్రణీ᳚త్యాశ్యామ॒ వాజాన్॑ .
ఉ॒భా శꣳసా॑ సూదయ సత్యతాతేఽనుష్ఠు॒యా కృ॑ణుహ్యహ్రయాణ ..

అ॒యా తే॑ అగ్నే స॒మిధా॑ విధేమ॒ ప్రతి॒ స్తోమꣳ॑ శ॒స్యమా॑నం గృభాయ .
దహా॒శసో॑ ర॒క్షసః॑ పా॒హ్య॑స్మాంద్రు॒హో ని॒దో మి॑త్రమహో అవ॒ద్యాత్ ..

ర॒క్షో॒హణం॑ వా॒జిన॒మాఽఽజి॑ఘర్మి మి॒త్రం ప్రథి॑ష్ఠ॒ముప॑యామి॒ శర్మ॑ .
శిశా॑నో అ॒గ్నిః క్రతు॑భి॒స్సమి॑ద్ధ॒స్స నో॒ దివా॒ స రి॒షః పా॑తు॒ నక్తం᳚ ..

విజ్యోతి॑షా బృహ॒తా భా᳚త్య॒గ్నిరా॒విర్విశ్వా॑ని కృణుతే మహి॒త్వా .
ప్రాదే॑వీర్మా॒యాస్స॑హతే దు॒రేవాః॒ శిశీ॑తే॒ శృంగే॒ రక్ష॑సే వి॒నిక్షే᳚ ..

ఉ॒త స్వా॒నాసో॑ ది॒విషం॑త్వ॒గ్నేస్తి॒గ్మాయు॑ధా॒ రక్ష॑సే॒ హంత॒ వా ఉ॑ .
[మదే॑ చిదస్య॒ ప్రరు॑జంతి॒ భామా॒ న వ॑రంతే పరి॒బాధో॒ అదే॑వీః .. ]
(The line in [ ] is usually not chanted for auspicious occasions and
 is included for completeness.)


ఇంద్రం॑ వో వి॒శ్వత॒స్పరి॒ హవా॑మహే॒ జనే᳚భ్యః . అ॒స్మాక॑మస్తు॒ కేవ॑లః .
ఇంద్ర॒న్నరో॑ నే॒మధి॑తా హవంతే॒ యత్పార్యా॑ యు॒నజ॑తే॒ ధియ॒స్తాః .
శూరో॒ నృషా॑తా॒ శవ॑సశ్వకా॒న ఆ గోమ॑తి వ్ర॒జే భ॑జా॒ త్వన్నః॑ .
ఇం॒ద్రి॒యాణి॑ శతక్రతో॒ యా తే॒ జనే॑షు పం॒చసు॑ . ఇంద్ర॒ తాని॑ త ఆ వృ॑ణే .
అను॑ తే దాయి మ॒హ ఇం॑ద్రి॒యాయ॑ స॒త్రా తే॒ విశ్వ॒మను॑ వృత్ర॒హత్యై᳚ .
అను॑ క్ష॒త్రమను॒ సహో॑ యజ॒త్రేంద్ర॑ దే॒వేభి॒రను॑ తే నృ॒షహ్యే᳚ .
ఆ యస్మిన్᳚త్స॒ప్త వా॑స॒వాస్తిష్ఠం॑తి స్వా॒రుహో॑ యథా .
ఋషి॑ర్హ దీర్ఘ॒శ్రుత్త॑మ॒ ఇంద్ర॑స్య ఘ॒ర్మో అతి॑థిః .
ఆ॒మాసు॑ ప॒క్వమైర॑య॒ ఆసూర్యꣳ॑ రోహయో ది॒వి  .
ఘ॒ర్మన్న సామం॑తపతా సువృ॒క్తిభి॒ర్జుష్టం గిర్వ॑ణసే॒ గిరః॑ .
ఇంద్ర॒మిద్గా॒థినో॑ బృ॒హదింద్ర॑మ॒ర్కేభి॑ర॒ర్కిణః॑ . ఇంద్రం॒ వాణీ॑రనూషత .
గాయం॑తి త్వా గాయ॒త్రిణోఽర్చం॑త్య॒ర్కమ॒ర్కిణః॑ .
బ్రహ్మాణ॑స్త్వా శతక్రత॒వుద్వ॒ꣳ॒ శమి॑వ యేమిరే .
అ॒ꣳ॒హో॒ముచే॒ ప్ర భ॑రేమా మనీ॒షా మో॑షిష్ఠ॒దావ్నే॑ సుమ॒తిం గృ॑ణా॒నాః .
ఇ॒దమిం॑ద్ర॒ ప్రతి॑ హ॒వ్యం గృ॑భాయ స॒త్యాః సం॑తు॒ యజ॑మానస్య॒ కామాః᳚ .
వి॒వేష॒ యన్మా॑ ధి॒షణా॑ జ॒జాన॒ స్తవై॑ పు॒రా పార్యా॒దింద్ర॒మహ్నః॑ .
అꣳహ॑సో॒ యత్ర॑ పీ॒పర॒ద్యథా॑ నో నా॒వేవ॒ యాంత॑ము॒భయే॑ హవంతే .
ప్ర స॒మ్రాజం॑ ప్రథ॒మమ॑ధ్వ॒రణా॑మ॒ꣳ॒ హో॒ ముచం॑ వృష॒భం య॒జ్ఞియా॑నాం .
అ॒పాన్నపా॑తమశ్వినా॒ హయం॑తమ॒స్మిన్న॑ర ఇంద్రి॒యం ధ॑త్త॒మోజః॑ .
వి న॑ ఇంద్ర॒ మృధో॑ జహి నీ॒చా య॑చ్ఛ పృతన్య॒తః .
అ॒ధ॒స్ప॒దంతమీం᳚ కృధి॒ యో అ॒స్మాꣳ అ॑భి॒దాస॑తి .
ఇంద్ర॑ క్ష॒త్రమ॒భి వా॒మమోజోఽజా॑యథా వృషాభ చర్షణీ॒నాం .
అపా॑నుదో॒ జన॑మమిత్ర॒ యంత॑ము॒రుం దే॒వేభ్యో॑ అకృణోరు లో॒కం .
మృ॒గో న భీ॒మః కు॑చ॒రో గి॑రి॒ష్ఠాః ప॑రా॒వతః॑ ఆ జ॑గామా॒ పర॑స్యాః .
సృ॒కꣳ స॒ꣳ॒శాయ॑ ప॒విమిం॑ద్ర తి॒గ్మం విశత్రూ᳚న్ తాఢి॒ విమృధో॑ నుదస్వ .
వి శత్రూ॒న్॒ వి మృధో॑ నుద॒ వి వృ॒త్రస్య॒ హనూ॑ రుజ .
విమ॒న్యుమిం॑ద్ర భామి॒తో॑ఽమిత్ర॑స్యాభి॒దాసతః॑ .
త్రా॒తార॒మింద్ర॑మవి॒తార॒మింద్ర॒ꣳ॒ హవే॑ హవే సు॒హవ॒ꣳ॒ శూర॒మింద్రం᳚ .
హు॒వే ను శ॒క్రం పు॑రుహూ॒తమింద్రꣳ॑ స్వ॒స్తి నో॑ మ॒ఘవా॑ ధా॒త్వింద్రః॑ .
మా తే॑ అ॒స్యాꣳ స॑హసావ॒న్ పరి॑ష్టావ॒ధాయ॑ భూమ హరివః పరా॒దై .
త్రాయ॑స్వ నోఽవృ॒కేభి॒ర్వరు॑థై॒స్తవ॑ ప్రి॒యాస॑స్సూ॒రిషు॑ స్యామ .
అన॑వస్తే॒ రథ॒మశ్వా॑య తక్ష॒న్ త్వష్టా॒ వజ్రం॑ పురుహూత ద్యు॒మంతం᳚ .
బ్ర॒హ్మాణ॒ ఇంద్రం॑ మ॒హయం॑తో అ॒ర్కైరవర్ధయ॒న్నహ॑యే॒ హంత॒ వా ఉ॑ .
వృష్ణే॒ యత్ తే॒ వృష॑ణో అ॒ర్కమర్చా॒నింద్ర॒ గ్రావా॑ణో॒ అది॑తిస్స॒జోషాః᳚ .
అ॒న॒శ్వాసో॒ యే ప॒వయో॑ఽర॒థా ఇంద్రే॑షితా అ॒భ్యవ॑ర్తంత॒ దస్యూన్॑ .

యత॑ ఇంద్ర॒ భయా॑మహే॒ తతో॑ నో॒ అభ॑యం కృధి .
మఘ॑వంఛ॒గ్ధి తవ॒ తన్న॑ ఊ॒తయే॒ విద్విషో॒ విమృధో॑ జహి .
స్వ॒స్తి॒దా వి॒శస్పతి॑ర్వృత్ర॒హా విమృధో॑ వ॒శీ .
వృషేంద్రః॑ పు॒ర ఏతు॑ నః స్వస్తి॒దా అ॒భయంకరః .
మ॒హాꣳ ఇంద్రో॒ వజ్ర॑బాహుః షోడ॒శీ శర్మ॑ యచ్ఛతు .
స్వ॒స్తి నో॑ మ॒ఘవా॑ కరోతు॒ హంతు॑ పా॒ప్మానం॒ యో᳚ఽస్మాన్ ద్వేష్టి॑ .
స॒జోషా॑ ఇంద్ర॒ సగ॑ణో మ॒రుద్భి॒స్సోమం॑ పిబ వృత్రహంఛూర వి॒ద్వాన్ .
జ॒హి శత్రూ॒ꣳ॒రప॒మృధో॑నుద॒స్వాథాభ॑యం కృణు హి వి॒శ్వతో॑ నః .

యే దే॒వాః పు॑ర॒స్సదో॒ఽగ్ని నే᳚త్రా రక్షో॒హణ॒స్తేనః పాంతు॒
తే నో॑ఽవంతు॒  తేభ్యో॒ నమ॒స్తేభ్యః॒ స్వాహా॒
యే దే॒వా ద॑క్షిణ॒సదో॑ య॒మనే᳚త్రా రక్షో॒హణ॒స్తేనః పాంతు॒
తే నో॑ఽవంతు॒  తేభ్యో॒ నమ॒స్తేభ్యః॒ స్వాహా॒
యే దే॒వా ప॑శ్చా॒త్ సద॑సవి॒తృ నే᳚త్రా రక్షో॒హణ॒స్తేనః పాంతు॒
తే నో॑ఽవంతు॒  తేభ్యో॒ నమ॒స్తేభ్యః॒ స్వాహా॒
యే దే॒వా ఉ॑త్తర॒సదో॒ వరు॑ణనేత్రా రక్షో॒హణ॒స్తేనః పాంతు॒
తే నో॑ఽవంతు॒  తేభ్యో॒ నమ॒స్తేభ్యః॒ స్వాహా॒
యే దే॒వా ఉ॑పరి॒షదో॒ బృహ॒స్పతి॑నేత్రా రక్షో॒హణ॒స్తేనః పాంతు॒
తే నో॑ఽవంతు॒  తేభ్యో॒ నమ॒స్తేభ్యః॒ స్వాహా॒ఽగ్నయే॑ రక్షో॒ఘ్నే స్వాహా॑ యమాయ॑ రక్షో॒ఘ్నే స్వాహా॑
సవి॒త్రే రక్షో॒ఘ్నే స్వాహా॒ వరు॑ణాయ రక్షో॒ఘ్నే స్వాహా॒॑ బృహ॒స్పత॑యే॒ దువ॑స్పతే రక్షో॒ఘ్నే స్వాహా᳚ .

అ॒గ్నిరాయు॑ష్మాం॒త్స వన॒స్పతి॑భి॒రాయు॑ష్మాం॒తేన॒ త్వాఽఽయు॒షాఽఽయు॑ష్మంతం కరోమి॒ .
సోమ॒ ఆయు॑ష్మాం॒త్స ఓష॑ధీభి॒రాయు॑ష్మాం॒తేన॒ త్వాఽఽయు॒షాఽఽయు॑ష్మంతం కరోమి॒ .
య॒జ్ఞ ఆయు॑ష్మాం॒త్స దక్షి॑ణాభి॒రాయు॑ష్మాం॒తేన॒ త్వాఽఽయు॒షాఽఽయు॑ష్మంతం కరోమి॒ .
బ్రహ్మాయు॑ష్మత్తద్ బ్రా᳚హ్మ॒ణైరాయు॑ష్మ॒త్తేన॒ త్వాఽఽయు॒షాఽఽయు॑ష్మంతం కరోమి॒ .
దే॒వా ఆయు॑ష్మంత॒స్తే॑ఽమృతే॒నాయు॑ష్మం॒తస్తేన॒ త్వాఽఽయు॒షాఽఽయు॑ష్మంతం కరోమి॒ .

యా వా॑మింద్రా వరుణా యత॒వ్యా॑ త॒నూస్తయే॒మమꣳ హ॑సో ముంచతం .
యా వా॑మింద్రా వరుణా సహ॒స్యా॑ త॒నూస్తయే॒మమꣳ హ॑సో ముంచతం .
యా వా॑మింద్రా వరుణా రక్ష॒స్యా॑ త॒నూస్తయే॒మమꣳ హ॑సో ముంచతం .
యా వా॑మింద్రా వరుణా తేజ॒స్యా॑ త॒నూస్తయే॒మమꣳ హ॑సో ముంచతం .

యో వా॑మింద్రా వరుణావ॒గ్నౌ స్రామ॒స్తం వా॑మే॒తేనావ॑ యజే॒
యో వా॑మింద్రా వరుణా ద్వి॒పాత్సు॑ ప॒శుషు॒ స్రామ॒స్తం వా॑మే॒తేనావ॑ యజే॒
యో వా॑మింద్రా వరుణా॒ చతు॑ష్పత్సు ప॒శుషు॒ స్రామ॒స్తం వా॑మే॒తేనావ॑ యజే॒
యో వా॑మింద్రా వరుణా గో॒ష్ఠే స్రామ॒స్తం వా॑మే॒తేనావ॑ యజే॒
యో వా॑మింద్రా వరుణా గృ॒హేషు॒ స్రామ॒స్తం వా॑మే॒తేనావ॑ యజే॒
యో వా॑మింద్రా వరుణా॒ప్సు స్రామ॒స్తం వా॑మే॒తేనావ॑ యజే॒
యో వా॑మింద్రా వరు॒ణౌష॑ధీషు॒ స్రామ॒స్తం వా॑మే॒తేనావ॑ యజే॒
యో వా॑మింద్రా వరుణా॒ వన॒స్పతి॑షు॒ స్రామ॒స్తం వా॑మే॒తేనావ॑ యజే ..

అగ్నే॑యశస్వి॒న్యశ॑సే॒ మమ॑ర్ప॒యేంద్రా॑వతీ॒మప॑చితీమి॒హావ॑హ .
అ॒యం మూ॒ర్ధా ప॑రమే॒ష్ఠీ సు॒వర్చా᳚స్సమా॒నానా॑ముత్త॒మశ్లో॑కో అస్తు ..

భ॒ద్రం పశ్యం॑త॒ ఉప॑సేదు॒రగ్రే॒ తపో॑ దీ॒క్షామృష॑యః సువ॒ర్విదః॑ .
తతః॑ క్ష॒త్రం బల॒మోజ॑శ్చ జా॒తం తద॑స్మై దే॒వా అ॒భి సన్న॑మంతు ..

ధా॒తా వి॑ధా॒త ప॑ర॒మోతసం॒ధృక్ ప్ర॒జాప॑తిః పరమే॒ష్ఠీ వి॒రాజా᳚ .
స్తోమా॒శ్ఛందా॑ꣳసి ని॒విదో॑మ ఆహురే॒తస్మై॑ రా॒ష్ట్రమ॒భిసన్న॑మామ ..

అ॒భ్యావ॑ర్తధ్వ॒ముప॒మేత॑సా॒క మ॒యꣳ శా॒స్తాఽధి॑పతిర్వో అస్తు .
అ॒స్య వి॒జ్ఞాన॒మను॒సꣳర॑భధ్వమి॒మం ప॒శ్చాదను॑ జీవాథ॒ సర్వే᳚..

.. రాష్ట్రభృతం ..

ఋ॒తా॒షాడృ॒తధా॑మా॒గ్నిర్గం॑ధ॒ర్వస్స ఇ॒దం బ్రహ్మ॑క్ష॒త్రం పా॑తు తస్మై॒ స్వాహా॒ .
తస్యౌష॑ధయోఽప్స॒రస॒ ఊర్జో॒ నామ॒ తా ఇ॒దం బ్రహ్మ॑క్ష॒త్రం పాం᳚తు తాభ్యః॒ స్వాహా॑ .
సꣳహి॒తో వి॒శ్వసా॑మా॒ సూర్యో॑ గం॑ధ॒ర్వః స ఇ॒దం బ్రహ్మ॑క్ష॒త్రం పా॑తు తస్మై॒ స్వాహా॒ .
తస్య॒ మరీ॑చయోఽప్స॒రస॒ ఆ॒యువో॒ నామ॒ తా ఇ॒దం బ్రహ్మ॑క్ష॒త్రం పాం᳚తు తాభ్యః॒ స్వాహా॑ .
సుషు॒మ్నః సూర్య॑రశ్మిశ్చం॒ద్రమా॑ గం॑ధ॒ర్వః స ఇ॒దం బ్రహ్మ॑క్ష॒త్రం పా॑తు తస్మై॒ స్వాహా॒ .
తస్య॒ నక్ష॑త్రాణ్యఽప్స॒రసో॑ బే॒కుర॑యో॒ నామ॒ తా ఇ॒దం బ్రహ్మ॑క్ష॒త్రం పాం᳚తు తాభ్యః॒ స్వాహా॑ .
భు॒జ్యుస్సు॑ప॒ర్ణో య॒జ్ఞో గం॑ధ॒ర్వః స ఇ॒దం బ్రహ్మ॑క్ష॒త్రం పా॑తు తస్మై॒ స్వాహా॒ .
తస్య॒ దక్షి॑ణా అప్స॒రస॑స్త॒వా  నామ॒ తా ఇ॒దం బ్రహ్మ॑క్ష॒త్రం పాం᳚తు తాభ్యః॒ స్వాహా॑ .
ప్ర॒జాప॑తిర్వి॒శ్వక॑ర్మా॒ మనో॑ గంధ॒ర్వః స ఇ॒దం బ్రహ్మ॑క్ష॒త్రం పా॑తు తస్మై॒ స్వాహా॒ .
తస్య॑ర్క్సా॒మాన్యప్స॒రసో॒ వహ్ణ॑యో॒  నామ॒ తా ఇ॒దం బ్రహ్మ॑క్ష॒త్రం పాం᳚తు తాభ్యః॒ స్వాహా॑ .
ఇషిరో వి॒శ్వవ్య॑చా॒ వాతో॑ గం॑ధ॒ర్వః స ఇ॒దం బ్రహ్మ॑క్ష॒త్రం పా॑తు తస్మై॒ స్వాహా॒ .
తస్యాపో᳚ఽప్స॒రసో॑ ము॒దా నామ॒ తా ఇ॒దం బ్రహ్మ॑క్ష॒త్రం పాం᳚తు తాభ్యః॒ స్వాహా॑ .

భువ॑నస్య పతే॒ యస్య॑ త ఉ॒పరి॑ గృ॒హా ఇ॒హ చ॑ .
సనో॑రా॒స్వాజ్యా॑నిꣳ రా॒యస్పోషాꣳ॑ సు॒వీర్యꣳ॑ సంవత్స॒రీణాꣳ॑ స్వ॒స్తిꣳ స్వాహా॑ .

ప॒ర॒మే॒ష్ఠయధి॑పతిర్మృ॒త్యుర్గం॑ధ॒ర్వః స ఇ॒దం బ్రహ్మ॑క్ష॒త్రం పా॑తు తస్మై॒ స్వాహా॒ .
తస్య॒ విశ్వ॑మప్స॒రసో॒ భువో॑  నామ॒ తా ఇ॒దం బ్రహ్మ॑క్ష॒త్రం పాం᳚తు తాభ్యః॒ స్వాహా॑ .
సుక్షి॒తిస్సుభూ॑తిర్భద్ర॒కృత్సువ॑ర్వాన్ప॒ర్జన్యో॑ గం॑ధ॒ర్వః స ఇ॒దం బ్రహ్మ॑క్ష॒త్రం పా॑తు తస్మై॒  స్వాహా॒ .
తస్య॒ వి॒ద్యుతో᳚ఽప్స॒రసో॒ రుచో॒  నామ॒ తా ఇ॒దం బ్రహ్మ॑క్ష॒త్రం పాం᳚తు తాభ్యః॒ స్వాహా॑ .
దూ॒రే హే॑తిరమృడ॒యో మృ॒త్యుర్గం॑ధ॒ర్వః స ఇ॒దం బ్రహ్మ॑క్ష॒త్రం పా॑తు తస్మై॒  స్వాహా॒ .
తస్య॒ ప్ర॒జా అ॑ప్స॒రసో॒ భీ॒రువో॒  నామ॒ తా ఇ॒దం బ్రహ్మ॑క్ష॒త్రం పాం᳚తు తాభ్యః॒ స్వాహా॑ .
చారుః॑ కృపణకా॒శీ కామో॑ గం॑ధ॒ర్వః స ఇ॒దం బ్రహ్మ॑క్ష॒త్రం పా॑తు తస్మై॒  స్వాహా॒ .
తస్యా॒ధయో᳚ఽప్స॒రస॑శ్శో॒చయ॑తీర్నామ॒ తా ఇ॒దం బ్రహ్మ॑క్ష॒త్రం పాం᳚తు తాభ్యః॒ స్వాహా॑ .

సనో॑ భువనస్య పతే॒ యస్య॑ త ఉపరి॑ గృ॒హా ఇ॒హ చ॑ .
ఉ॒రుబ్రహ్మ॑ణే॒స్మై క్ష॒త్రాయ॒ మహి॒ శర్మ॑ యచ్ఛ॒ స్వాహా᳚..

నమో॑ అస్తు స॒ర్పేభ్యో॒ యే కే చ॑ పృథి॒వీమను॑ .
యే అం॒తరి॑క్షే॒ యే ది॒వి  తేభ్యః॑ స॒ర్పేభ్యో॒ నమః॑ ..

యే॑ఽదో రో॑చనే ది॒వో యే వా॒ సూర్య॑స్య ర॒శ్మిషు॑ .
యేషా॑మ॒ప్సు సదః॑ కృ॒తం తేభ్యః॑ స॒ర్పేభ్యో॒ నమః॑ ..

యా ఇష॑వో యాతు॒ధానా॑నాం॒ యే వా॒ వన॒స్పతీ॒ꣳ॒రను॑ .
యే వా॑ఽవ॒టేషు॒ శేర॑తే॒ తేభ్యః॑ స॒ర్పేభ్యో॒ నమః॑ ..

.. పంచచోడాః ..

అ॒యంపు॒రో హరి॑కేశః॒ సూర్య॑రశ్మి॒స్తస్య॑ రథగృ॒త్సశ్చ॒ రథౌ॑జాశ్చ సేనానిగ్రామ॒ణ్యౌ॑
పుంజికస్థ॒లా చ కృతస్థ॒లా చా᳚ప్స॒రసౌ॑ యాతు॒ధానా॑ హే॒తి రక్షꣳ॑సి॒ ప్రహే॑తి॒స్తేభ్యో॒
నమ॒స్తే నో॑ మృడయంతు॒ తే యం ద్వి॒ష్మో యశ్చ॑ నో॒ ద్వేష్టి॒ తం వో॒  జంభే॑ దధామి .

అ॒యం ద॑క్షి॒ణా వి॒శ్వక॑ర్మా॒ తస్య॑ రథస్వ॒నశ్చ॒ రథే॑ చిత్రశ్చ  సేనానిగ్రామ॒ణ్యౌ॑
మేన॒కా చ॑ సహజ॒న్యా చా᳚ప్స॒రసౌ᳚
దం॒క్ష్ణవః॑ ప॒శవో॑ హే॒తి పౌరు॑షేయోవ॒ధః ప్రహే॑తి॒స్తేభ్యో॒
నమ॒స్తే నో॑ మృడయంతు॒ తే యం ద్వి॒ష్మో యశ్చ॑ నో॒ ద్వేష్టి॒ తం వో॒  జంభే॑ దధామి .

అ॒యం ప॒శ్చాద్వి॒శ్వవ్య॑చా॒స్తస్య॒ రథ॑ప్రోత॒శ్చాస॑మరథశ్చ సేనానిగ్రామ॒ణ్యౌ᳚
ప్ర॒మ్లోచం॑తీ చాను॒మ్లోచం॑తీ చాప్స॒రసౌ᳚ స॒ర్పా హే॒తిర్వ్యా॒ఘ్రాః ప్రహే॑తి॒స్తేభ్యో॒
నమ॒స్తే నో॑ మృడయంతు॒ తే యం ద్వి॒ష్మో యశ్చ॑ నో॒ ద్వేష్టి॒ తం వో॒  జంభే॑ దధామి .

అ॒యము॑త్త॒రాత్సం॒యద్వ॑సు॒స్తస్య॑ సేన॒జిచ్చ॑ సు॒షేణ॑శ్చ సేనానిగ్రామ॒ణ్యౌ॑
వి॒శ్వాచీ॑ చ ఘృ॒తాచీ॑ చా᳚ప్స॒రసా॒వాపో॑ హే॒తిర్వాతః॒ ప్రహే॑తి॒స్తేభ్యో॒
నమ॒స్తే నో॑ మృడయంతు॒ తే యం ద్వి॒ష్మో యశ్చ॑ నో॒ ద్వేష్టి॒ తం వో॒  జంభే॑ దధామి .

అ॒యము॒పర్య॒ర్వాగ్వ॑సు॒స్తస్య॒ తార్క్ష్య॒శ్చారి॑ష్టనేమిశ్చ  సేనానిగ్రామ॒ణ్యా॑వు॒ర్వశీ॑
పూ॒ర్వచి॑త్తిశ్చాప్స॒రసౌ॑ వి॒ద్యుద్ధే॒తిర॑వ॒స్ఫూర్జ॒న్ప్రహే॑తి॒స్తేభ్యో॒
నమ॒స్తే నో॑ మృడయంతు॒ తే యం ద్వి॒ష్మో యశ్చ॑ నో॒ ద్వేష్టి॒ తం వో॒  జంభే దధామి .
.. అప్రతిరథం ..

ఆ॒శుః శిశా॑నో వృష॒భో న యు॒ధ్మో ఘ॑నాఘ॒నః క్షోభ॑ణశ్చర్షణీ॒నాం .
సం॒క్రంద॑నోఽనిమి॒ష ఏ॑కవీ॒రః శ॒తꣳ సేనా॑ అజయత్సా॒కామింద్రః॑ ..

సం॒క్రంద॑నేనానిమి॒షేణ॑ జి॒ష్ణునా॑ యుత్కా॒రేణ॑ దుశ్చ్య॒వనేన॑ ధృ॒ష్ణునా᳚ .
తదింద్రే॑ణ జయత॒ తత్ స॑హధ్వం॒ యుధో॑ నర॒ ఇషు॑హస్తేన॒ వృష్ణా᳚..

స ఇషు॑హస్తైః॒ స ని॑షం॒గిభి॑ర్వ॒శీ  సꣳస్ర॑ష్టా॒ స యుధ॒ ఇంద్రో॑ గ॒ణేన॑ .
స॒ꣳ॒సృ॒ష్ట॒జిత్ సో॑మ॒పా బా॑హుశ॒ర్ధ్యూ᳚ర్ధ్వధన్వా॒ ప్రతి॑హితాభి॒రస్తా᳚..

బృహ॑స్పతే॒ పరి॑ దీయా॒రథే॑న రక్షో॒హాఽమిత్రాꣳ॑ అప॒బాధ॑మానః .
ప్ర॒భం॒జంత్సేనాః᳚ ప్రమృ॒ణో యు॒ధా జయ॑న్న॒స్మాక॑మేధ్యవి॒తా రథా॑నాం ..

గో॒త్ర॒భిదం॑ గో॒విదం॒ వజ్ర॑బాహుం॒ జయం॑త॒మజ్మ॑ ప్రమృ॒ణంత॒మోజ॑సా .
ఇ॒మꣳ స॑జాతా॒ అను॑ వీరయధ్వ॒మింద్రꣳ॑ సఖా॒యోఽను॒ సꣳ ర॑భధ్వం ..

బ॒ల॒వి॒జ్ఞా॒యః స్థవి॑రః॒ ప్రవీ॑రః॒ సహ॑స్వాన్ వా॒జీ సహ॑మాన ఉ॒గ్రః .
అ॒భివీ॑రో అ॒భిస॑త్వా సహో॒జా జైత్ర॑మింద్ర॒ రథ॒మా తి॑ష్ఠ గో॒విత్ ..

అ॒భిగో॒త్రాణి॒ సహ॑సా॒ గాహ॑మానోఽదా॒యో వీ॒రశ్శ॒తమ॑న్యు॒రింద్రః॑ .
దు॒శ్చ్య॒వ॒నః పృ॑తనా॒షాడ॑యు॒ద్ధ్యో᳚ఽస్మాక॒ꣳ॒ సేనా॑ అవతు॒ ప్ర యు॒త్సు ..

ఇంద్ర॑ ఆసాం నే॒తా బృహ॒స్పతి॒ర్దక్షిన్॑ణా య॒జ్ఞః పు॒ర ఏ॑తు॒ సోమః॑ .
దే॒వ॒సే॒నానా॑మభిభంజతీ॒నాం జయం॑తీనాం మ॒రుతో॑ యం॒త్వగ్రే᳚ ..

ఇంద్ర॑స్య॒ వృష్ణో॒ వరు॑ణస్య॒ రాజ్ఞ॑ ఆది॒త్యానాం᳚ మ॒రుతా॒ꣳ॒ శర్ధ॑ ఉ॒గ్రం .
మ॒హామ॑నసాం భువనచ్య॒వానాం॒ ఘోషో॑ దే॒వానాం॒ జయ॑తా॒ముద॑స్థాత్ ..

అ॒స్మాక॒మింద్రః॒ సమృ॑తేషు ధ్వ॒జేష్వ॒స్మాకం॒ యా ఇష॑వ॒స్తా జ॑యంతు  .
అ॒స్మాకం॑ వీ॒రా ఉత్త॑రే భవంత్వ॒స్మాను॑ దేవా అవతా॒ హవే॑షు ..

ఉద్ధ॑ర్షయ మఘవ॒న్నాయు॑ధా॒న్యుత్ సత్వ॑నాం మామ॒కానాం॒ మహా॑ꣳసి  .
ఉద్ వృ॑త్రహన్ వా॒జినాం॒ వాజి॑నా॒న్యుద్రథా॑నాం॒ జయ॑తామేతు॒ ఘోషః॑ ..

ఉప॒ ప్రేత॒ జయ॑తా నరః స్థి॒రా వ॑స్సంతు బా॒హవః॑ .
ఇంద్రో॑ వ॒శ్శర్మ॑ యచ్ఛత్వనాధృ॒ష్యా యథాఽస॑థ ..

అవ॑సృష్టా॒ పరా॑ పత॒ శర॑వ్యే॒ బ్రహ్మ॑సꣳశితా .
గఛా॒మిత్రా॒న్ ప్రవి॑శ॒ మైషాం కం చ॒నోచ్ఛి॑షః ..

మర్మా॑ణి తే॒ వర్మ॑భిశ్ఛాదయామి॒ సోమ॑స్త్వా॒ రాజా॒ఽమృతే॑నా॒భిఽవ॑స్తాం .
ఉ॒రోర్వరీ॑యో॒ వరి॑వస్తే అస్తు॒ జయం॑తం త్వామను॑ మదంతు దే॒వాః ..

యత్ర॑ బా॒ణాః సం॒పతం॑తి కుమా॒రా వి॑శి॒ఖా ఇ॑వ  .
ఇంద్రో॑ న॒స్తత్ర॑ వృత్ర॒హా వి॑శ్వా॒హా శర్మ॑ యచ్ఛతు ..

శం చ॑ మే॒ మయ॑శ్చ మే ప్రి॒యం చ॑ మేఽనుకా॒మశ్చ॑ మే॒
కామ॑శ్చ మే సౌమన॒సశ్చ॑ మే భ॒ద్రం చ॑ మే॒ శ్రేయ॑శ్చ మే॒
వస్య॑శ్చ మే॒ యశ॑శ్చ మే॒ భగ॑శ్చ మే॒ ద్రవి॑ణం చ మే
యం॒తా చ మే ధ॒ర్తా చ మే॒ క్షేమ॑శ్చ మే॒ ధృతి॑శ్చ మే॒
విశ్వం॑ చ మే॒ మహ॑శ్చ మే సం॒విచ్చ॑ మే॒ జ్ఞాత్రం॑ చ మే॒
సూశ్చ॑ మే ప్ర॒సూశ్చ॑ మే॒ సీరం॑ చ మే ల॒యశ్చ॑
మ ఋ॒తం చ॑ మే॒ఽమృతం॑ చ మేఽయ॒క్ష్మం చ॒ మేఽనా॑మయచ్చ మే
జీ॒వాతుశ్చ మే దీర్ఘాయు॒త్వం చ॑ మేఽనమి॒త్రం చ॒ మేఽభ॑యం చ మే
సు॒గం చ॑ మే॒ శయ॑నం చ మే సూ॒షా చ॑ మే సు॒దినం॑ చ మే ..

.. విహవ్యం ..

మమా᳚గ్నే॒ వర్చో॑ విహ॒వేష్వ॑స్తు వ॒యం త్వేంధా॑నాస్త॒నువం॑ పుషేమ .
మహ్యం॑ నమంతాం ప్ర॒దిశ॒శ్చత॑స్ర॒స్త్వయాఽధ్య॑క్షేణ॒ పృత॑నా జయేమ ..

మమ॑ దే॒వా వి॑హ॒వే సం॑తు॒ సర్వ॒ ఇంద్రా॑వంతో మ॒రుతో॒ విష్ణు॑ర॒గ్నిః  .
మమాం॒తరి॑క్షము॒రు గో॒పమ॑స్తు॒ మహ్యం॒ వాతః॑ పవతాం॒ కామే॑ అ॒స్మిన్ ..

మయి॑ దే॒వా ద్రవి॑ణ॒మా య॑జంతాం మయ్యా॒శీర॑స్తు॒ మయి॑ దే॒వహూ॑తిః  .
దైవ్యా॒ హోతా॑రా వనిషంత పూర్వేఽరి॑ష్టాస్స్యామ త॒నువా॑ సు॒వీరాః᳚ ..

మహ్యం॑ యజంతు॒ మమ॒ యాని॑ హ॒వ్యాఽఽకూ॑తిః స॒త్యా మన॑సో మే అస్తు .
ఏనో॒ మా ని గాం᳚ కత॒మచ్చ॒నాహం విశ్వే॑ దేవాసో॒ అధి॑ వోచతా మే ..

దేవీ᳚ర్ష్షడుర్ర్వీరు॒రుణః॑ కృణోత॒ విశ్వే॑ దేవాస ఇ॒హ వీ॑రయధ్వం .
మా హా᳚స్మహి ప్ర॒జయా॒ మా త॒నూభి॒ర్మా ర॑ధామ ద్విష॒తే సో॑మ రజన్ ..

అ॒గ్నిర్మ॒న్యుం ప్ర॑తిను॒దన్ పు॒రస్తా॒దద॑బ్ధో గో॒పాః పరి॑పాహి న॒స్త్వం  .
ప్ర॒త్యంచో॑ యంతు ని॒గుతః॒ పున॒స్తే॑ఽమైషాం᳚ చి॒త్తం ప్ర॒బుధా॒ వినే॑శత్ ..

ధా॒తా ధా॑తృ॒ణాం భువ॑నస్య॒ యస్పతి॑ర్దే॒వꣳ స॑వితార॑మభిమాతి॒షాహం᳚  .
ఇ॒మం య॒జ్`నమ॒శ్వినో॒భా బృహ॒స్పతి॑ర్దే॒వాః పాం᳚తు॒ యజ॑మానన్నయ॒ర్థాత్ ..

ఉ॒రు॒వ్యచా॑ నో మహి॒షశ్శర్మ॑ యꣳసద॒స్మిన్ హవే॑ పురుహూ॒తః పు॑రు॒క్షు  .
స నః॑ ప్ర॒జాయై॑ హర్యశ్వ మృడ॒యేంద్ర॒ మా నో॑ రీరిషో॒ మా పరా॑ దాః ..

యేన॑స్స॒పత్నా॒ అప॒ తే భ॑వంత్వింద్రా॒గ్నిభ్యా॒మవ॑ బాధామహే॒ తాన్  .
వస॑వో రు॒ద్రా ఆ॑ది॒త్యా ఉ॑పరి॒స్పృశం॑ మో॒గ్రం చేత్తా॑రమధిరా॒జమ॑క్రన్ ..

అ॒ర్వాంచ॒మింద్ర॑మ॒ముతో॑ హవామహే॒  యో గో॒జిద్ధ॑న॒జిద॑శ్వ॒జిద్యః  .
ఇ॒మం నో॑ య॒జ్ఞం వి॑హ॒వే జు॑షస్వా॒స్య కు॑ర్మో హరివో మే॒దినం॑ త్వా ..

.. మృగారం ..

అ॒గ్నేర్మ॑న్వే ప్రథ॒మస్య॒ ప్రచే॑తసో॒ యం పాంచ॑జన్యం బ॒హవ॑స్సమిం॒ధతే᳚  .
విశ్వ॑స్యాం వి॒శి ప్ర॑వివిశి॒వాꣳ స॑మీమహే॒ స నో ముంచ॒త్వꣳ హ॑సః ..

యస్యే॒దం ప్రా॒ణన్ని॑మి॒షద్యదేజ॑తి॒ యస్య॑ జా॒తం జన॑మానం చ॒ కేవ॑లం  .
స్తౌమ్య॒గ్నిం నా॑థి॒తో జో॑హవీమి॒ సనో॑ ముంచ॒త్వꣳ హ॑సః ..

ఇంద్ర॑స్య మన్యే ప్రథ॒మస్య॒ ప్రచే॑తసో వృత్ర॒ఘ్నః స్తోమా॒ ఉప॒ మాము॒పాగుః॑  .
యో దా॒శుషః॑ సు॒కృతో॒ హవ॒ముప॒ గంతా॒ స నో॑ ముంచ॒త్వꣳ హ॑సః ..

యః సం॑గ్రా॒మం నయ॑తి॒ సంవ॒శీ యు॒ధే యః పు॒ష్టాని॑ సꣳసృ॒జతి॑ త్ర॒యాణి॑  .
స్తౌమీంద్రం॑ నాథి॒తో జో॑హవీమి॒ స నో॑ ముంచ॒త్వꣳ హ॑సః ..

మ॒న్వే వాం᳚ మిత్రావరుణా॒ తస్య॑ విత్త॒ꣳ॒ సత్యౌ॑జసా దృꣳహణా॒ యన్ను॒దేథే᳚  .
యా రాజా॑నꣳ స॒రథం॑ యా॒థ ఉ॑గ్రా॒ తా నో॑ ముంచత॒మాగ॑సః ..

యో వా॒ꣳ॒ రథ॑ ఋజుర॑శ్మిః స॒త్యధ॑ర్మా॒ మిథు॒శ్చరం॑తముప॒యాతి॑ దూ॒ష్యన్॑ .
స్తౌమి॑ మి॒త్రావరుణా॒  నాథి॒తో జో॑హవీమి॒ తౌ నో॑ ముంచత॒మాగ॑సః .
వా॒యోస్స॑వి॒తుర్వి॒దథా॑ని మన్మహే యావా᳚త్మ॒న్వద్బి॑భృ॒తో యౌ చ॒ రక్ష॑తః .
యౌ విశ్వ॑స్య పరి॒భూ బ॑భూవతుస్తౌ నో॑ ముంచత॒మాగ॑సః ..

ఉప॒శ్రేష్టా॑ న ఆ॒శిషో॑ దే॒వయో॒ర్ధర్మే॑ అస్థిరన్  .
స్తౌమి॑ వా॒యుꣳ స॑వి॒తారం॑ నాథి॒తో జో॑హవీమి॒ తౌ నో॑ ముంచత॒మాగ॑సః ..

ర॒థీత॑మౌ రథీ॒నామ॑హ్వ ఊ॒తయే॒ శుభం॒ గమి॑ష్ఠౌ సు॒యమే॑భి॒రశ్వైః᳚ .
యయో᳚ర్వాం॒ దేవౌ దే॒వేష్వని॑శిత॒మోజ॒స్తౌ నో॑ ముంచత॒మాగ॑సః ..

యదయా॑తం వహ॒తుꣳ సూ॒ర్యాయా᳚స్త్రిచ॒క్రేణ॑ స॒ꣳ॒ సద॑మి॒చ్ఛమా॑నౌ .
స్తౌమి॑ దే॒వావ॒శ్వినౌ॑ నాథి॒తో జో॑హవీమి॒ తౌ నో॑ ముంచత॒మాగ॑సః ..

మ॒రుతాం᳚ మన్వే॒ అధి॑ నో బ్రువంతు॒ ప్రేమాం వాచం॒ విశ్వా॑మవంతు॒ విశ్వే᳚ .
ఆ॒శూన్హు॑వే సు॒యమా॑నూ॒తయే॒ తే నో॑ ముంచ॒త్వేన॑సః ..

తి॒గ్మమాయు॑ధం వీడి॒తꣳ సహ॑స్వద్ది॒వ్యꣳ శర్దః॒ పృత॑నాసు జి॒ష్ణు .
స్తౌమి॑ దే॒వాన్మ॒రుతో॑ నాథి॒తో జోహ॑వీమి॒ తే నో॑ ముంచ॒త్వేన॑సః ..

దే॒వానాం᳚ మన్వే॒ అధి॑ నో బ్రువంతు॒ ప్రేమాం వాచం విశ్వా॑మవంతు విశ్వే᳚ .
ఆ॒శూన్ హు॑వే సు॒యమా॑నూ॒తయే॒ తే నో॑ ముంచ॒త్వేన॑సః ..

యది॒దం మా॑ఽభి॒శోచ॑తి॒ పౌరు॑షేయేణ॒ దైవ్యే॑న .
స్తౌమి॒  విశ్వాం᳚దే॒వాన్న॑థి॒తో జోహ॑వీమి॒ తే నో॑ ముంచ॒త్వేన॑సః ..

అను॑నో॒ఽద్యాను॑మతిర్య॒జ్ఞం దే॒వేషు॑ మ్ అన్యతాం .
అ॒గ్నిశ్చ॑ హవ్య॒వాహ॑నో॒ భవ॑తాందా॒శుషే॒ మయః॑ ..

అన్విద॑నుమతే॒ త్వం మన్యా॑సై॒ శం చ॑ నః కృధి .
క్రత్వే॒ దక్షా᳚య నో హి ను॒ ప్రణ॒ ఆయూꣳ॑షి తారిషః ..

వై॒శ్వా॒న॒రో న॑ ఊ॒త్యాఽఽప్ర యా॑తు పరా॒వతః॑ . అ॒గ్నిరు॒క్థేన॒ వాహ॑సా ..

పృ॒ష్టో ది॒వి పృ॒ష్టో అ॒గ్నిః పృ॑థి॒వ్యాం పృ॒ష్టో విశ్వా॒ ఓష॑దీ॒రావి॑వేశ .
వై॒శ్వా॒న॒రసహ॑సా పృ॒ష్టో అ॒గ్నిస్సనో॒ దివా॒ సారి॒షః పా॑తు॒ నక్తం᳚ ..

యే అప్ర॑థేతా॒మమి॑తేభి॒రోజో॑భి॒ర్యే ప్ర॑తి॒ష్ఠే అభ॑వతాం॒ వసూ॑నాం  .
స్తౌమి॒ ద్యావా॑పృథి॒వీ నా॑థి॒తో జోహ॑వీమి॒ తే నో॑ ముంచత॒మꣳహ॑సః ..

ఉర్వీ॑ రోదసీ॒ వరి॑వః కృణోతం॒ క్షేత్ర॑స్య పత్నీ॒ అధి॑ నో బ్రూయతం  .
స్తౌమి॒ ద్యావా॑పృథి॒వీ నా॑థి॒తో జోహ॑వీమి॒ తే నో॑ ముంచత॒మꣳహ॑సః ..

యత్ తే॑ వ॒యం పు॑రుష॒త్రా య॑విష్ఠాయ॑వి॒ష్ఠా వి॑ద్వాꣳసశ్చకృ॒మా కచ్చ॒నాఽఽగః॑ .
కృ॒ధీ స్వ॑స్మాꣳ అది॑తే॒రనా॑గా॒ వ్యేనాꣳ॑సి శిశ్రథో॒ విష్వ॑గగ్నే ..

యథా॑హ॒ తద్వ॑సవో గౌ॒ర్యం॑ చిత్ ప॒దిషి॒తామముం॑చతా యజత్రాః .
ఏ॒వా త్వమ॒స్మత్ ప్ర ముం॑చా॒వ్యꣳహః॒ ప్రాతా᳚ర్యగ్నే ప్రత॒రాన్న॒ ఆయుః॑ ..

.. సర్పాహుతీః ..

స॒మీచీ॒ నామా॑సి॒ ప్రాచీ॒దిక్తస్యా᳚స్తే॒ఽగ్నిరధి॑పతిరసి॒తో ర॑క్షి॒తా
యశ్చాది॑పతి॒ర్యశ్చ॑ గో॒ప్తా తాభ్యాం॒ నమ॒స్తౌ నో॑ మృడయతాం॒
తే యం ద్వి॒ష్మో యశ్చ॑ నో॒ ద్వేష్టి॒ తం వాం॒ జంభే॑ దధామి .
ఓ॒జ॒స్వినీ॒ నామా॑సి దక్షి॒ణా దిక్తస్యా᳚స్త॒ ఇంద్రోఽధి॑పతిః పృదా॑కూ ర॑క్షి॒తా
యశ్చాది॑పతి॒ర్యశ్చ॑ గో॒ప్తా తాభ్యాం॒ నమ॒స్తౌ నో॑ మృడయతాం॒
తే యం ద్వి॒ష్మో యశ్చ॑ నో॒ ద్వేష్టి॒ తం వాం॒ జంభే॑ దధామి .
ప్రాచీ॒ నామా॑సి ప్ర॒తీచీ॒ దిక్తస్యా᳚స్తే॒ సోమోఽధి॑పతిః స్వ॒జో ర॑క్షి॒తా
యశ్చాది॑పతి॒ర్యశ్చ॑ గో॒ప్తా తాభ్యాం॒ నమ॒స్తౌ నో॑ మృడయతాం॒
తే యం ద్వి॒ష్మో యశ్చ॑ నో॒ ద్వేష్టి॒ తం వాం॒ జంభే॑ దధామి .
అ॒వ॒స్థావా॒ నామా॒స్యుదీ॑చీ॒ దిక్తస్యా᳚స్తే॒ వరు॑ణోఽధి॑పతిస్త॒రశ్చ॑ రాజీ ర॑క్షి॒తా
యశ్చాది॑పతి॒ర్యశ్చ॑ గో॒ప్తా తాభ్యాం॒ నమ॒స్తౌ నో॑ మృడయతాం॒
తే యం ద్వి॒ష్మో యశ్చ॑ నో॒ ద్వేష్టి॒ తం వాం॒ జంభే॑ దధామి .
అధి॑పత్నీ॒ నామా॑సి బృహ॒తీ దిక్తస్యా᳚స్తే॒ బృహ॒స్పతి॒రధి॑పతిః శ్వి॒త్రో ర॑క్షి॒తా
యశ్చాది॑పతి॒ర్యశ్చ॑ గో॒ప్తా తాభ్యాం॒ నమ॒స్తౌ నో॑ మృడయతాం॒
తే యం ద్వి॒ష్మో యశ్చ॑ నో॒ ద్వేష్టి॒ తం వాం॒ జంభే॑ దధామి .
వ॒శినీ॒ నామా॑సీ॒యం దిక్తస్యా᳚స్తే॒ య॒మోఽధి॑పతిః క॒ల్మాష॑గ్రీవో ర॑క్షి॒తా
యశ్చాది॑పతి॒ర్యశ్చ॑ గో॒ప్తా తాభ్యాం॒ నమ॒స్తౌ నో॑ మృడయతాం॒
తే యం ద్వి॒ష్మో యశ్చ॑ నో॒ ద్వేష్టి॒ తం వాం॒ జంభే॑ దధామి ..

.. గంధర్వాహుతీః ..

హే॒తయో॒ నామ॑స్థ॒ తేషాం᳚ వః పు॒రో గృ॒హా అ॒గ్నిర్వ॒ ఇష॑వః సలి॒లో
వా॑తనా॒మం తేభ్యో॑ వో॒ నమ॒స్తేనో॑ మృడయత॒
తే యం ద్వి॒ష్మో యశ్చ॑ నో॒ ద్వేష్టి॒ తం వో॒ జంభే॑ దధమి  .
ని॒లిం॒పా నామ॑స్థ॒ తేషాం᳚ వో దక్షి॒ణా గృ॒హా పి॒తరో॑ వ॒ఇష॑వః॒ సగ॑రో
వాతనా॒మం తేభ్యో॑ వో॒ నమ॒స్తేనో॑ మృడయత॒
తే యం ద్వి॒ష్మో యశ్చ॑ నో॒ ద్వేష్టి॒ తం వో॒ జంభే॑ దధమి  .
వ॒జ్రిణో॒ నామ॑స్థ॒ తేషాం᳚ వః ప॒శ్చాద్గృ॒హా స్వప్నో॑వ॒ ఇష॑వో॒ గహ్వ॑రో
వాతనా॒మం తేభ్యో॑ వో॒ నమ॒స్తేనో॑ మృడయత॒
తే యం ద్వి॒ష్మో యశ్చ॑ నో॒ ద్వేష్టి॒ తం వో॒ జంభే॑ దధమి  .
అ॒వస్థావా॑నో॒ నామ॑స్థ॒ తేషాం᳚ వ ఉత్త॒రద్గృ॒హా ఆపో॑వ॒ ఇషవః॒ సము॒ద్రో
వా॑తనా॒మం తేభ్యో॑ వో॒ నమ॒స్తేనో॑ మృడయత॒
తే యం ద్వి॒ష్మో యశ్చ॑ నో॒ ద్వేష్టి॒ తం వో॒ జంభే॑ దధమి  .
అధి॑పతయో॒ నామ॑స్థ॒ తేషాం᳚ వ ఉ॒పరి॑ గృ॒హా వ॒ర్షం వ॒ ఇష॒వోఽవ॑స్వాన్
వాతనా॒మం తేభ్యో॑ వో॒ నమ॒స్తేనో॑ మృడయత॒
తే యం ద్వి॒ష్మో యశ్చ॑ నో॒ ద్వేష్టి॒ తం వో॒ జంభే॑ దధమి  .
క్ర॒వ్యా నామ॑స్థ॒ పార్థి॑వా॒తేషాం᳚ వ ఇ॒హ గృ॒హా అన్నం॑ వ॒ ఇష॑వోఽనిమి॒షో
వా॑తనా॒మం తేభ్యో॑ వో॒ నమ॒స్తేనో॑ మృడయత॒
తే యం ద్వి॒ష్మో యశ్చ॑ నో॒ ద్వేష్టి॒ తం వో॒ జంభే॑ దధమి  .
.. అజ్యాని ..

శ॒తాయు॑ధాయ శ॒తవీ᳚ర్యాయ శ॒తోత॑యేఽభిమాతి॒షాహే᳚ .
శ॒తం యో నః॑ శ॒రదో॒ అజీ॑తా॒నింద్రో॑ నేష॒దతి॑ దురి॒తాని॒ విశ్వా᳚..

యే చ॒త్వారః॑ ప॒థయో॑ దేవ॒యానా॑ అంత॒రా ద్యావా॑పృథి॒వీ వి॒యంతి॑ .
తేషాం॒ యో అజ్యా॑ని॒ మజీ॑తి మా॒హవా॒త్తస్మై॑ నో దే॒వాః పరి॑దత్తే॑హ సర్వే᳚..

గ్రీ॒ష్మో హే॑మం॒త ఉ॒తనో॑ వసం॒తః శ॒రద్వ॒ర్షాః సు॑వి॒తన్నో॑ అస్తు .
తేషా॑మృతూ॒నాꣳ శ॒తశా॑రదానాం నివా॒త ఏ॑షా॒మభ॑యే స్యామ ..

ఇ॒దు॒వ॒త్స॒రాయ॑ పరివత్స॒రాయ॑ సంవత్స॒రాయ॑ కృణుతా బృ॒హన్నమః॑ .
తేషాం᳚ వ॒యꣳ సు॑మ॒తౌ య॒జ్ఞియా॑నాం జ్యోగజీ॑తా॒ అహ॑తాః స్యామ ..

భ॒ద్రాన్నః॒ శ్రేయః॒ సమ॑నైష్ట దేవా॒స్త్వయా॑ఽవ॒సేన॒ సమ॑శీమహి త్వా .
స నో॑ మయో॒భూః పి॑తో॒ ఆవి॑శస్వ॒ శంతో॒కాయ॑ త॒నువే᳚ స్యో॒ నః ..

భూ॒తం భవ్యం॑ భవి॒ష్యద్వష॒ట్స్వాహా॒ నమ॒ ఋక్సామ॒యజు॒ర్వష॒ట్స్వాహా॒ నమో॑
గాయ॒త్రీత్రి॒ష్టుప్జగ॑తీ॒వష॒ట్స్వాహా॒ నమః॑ పృథి॒వ్యం॑తరి॑క్షం ద్యౌర్వష॒ట్స్వాహా॒
నమో॒ఽగ్నిర్వా॒యుః సూర్యో॒ వష॒ట్స్వాహా॒ నమః॑ ప్రా॒ణో వ్యా॒నో॑ఽపా॒నో వష॒ట్స్వాహా॒
నమోఽన్నం॑ కృ॒షిర్వృష్టి॒ర్వష॒ట్స్వాహా॒ నమః॑ పి॒తా పు॒త్రః పౌత్రో॒ వష॒ట్స్వాహా॒ నమో॒
భూర్భువః॒ సువ॒ర్వష॒ట్స్వాహా॒ నమః॑ .

.. అథర్వశిరసం ..

ఇంద్రో॑దధీ॒చో అ॒స్థభిః॑ . వృ॒త్రాణ్యప్ర॑తిష్కుతః . జ॒ఘాన॑ నవ॒తీర్నవ॑ .
ఇ॒చ్ఛన్నశ్వ॑స్య॒ యచ్ఛిరః॑ . పర్వ॑తే॒ష్వప॑శ్రితం . తద్వి॑దచ్ఛిర్య॒ణావ॑తి .
అత్రాహ॒ గోరమ॑న్వత . నామ॒ త్వష్టు॑రపీ॒చ్యం᳚ . ఇ॒త్థ చం॒ద్రమ॑సో గృ॒హే .
ఇంద్ర॒మిద్గా॒థినో॑ బృ॒హత్ . ఇంద్ర॑మ॒ర్కేభిర॒ర్కిణః॑ . ఇంద్రం॒ వానీ॑రనూషత .
ఇంద్ర॒ ఇద్ధర్యోః॒ సచా᳚ . సంమి॑శ్ల॒ ఆవ॑చో యుజా᳚ . ఇంద్రో॑ వ॒జ్రీహి॑ర॒ణ్యయః॑ .
ఇంద్రో॑ దీ॒ర్ఘాయ॒ చక్ష॑సే . ఆసూర్యꣳ॑ రోహయద్ది॒వి . విగోభి॒రద్రి॑మైరయత్ .
ఇంద్ర॒ వాజే॑షు నో అవ . స॒హస్ర॑ప్రధనేషు చ . ఉ॒గ్ర ఉ॒గ్రాభి॑రూ॒తిభిః॑ .
తమింద్రం॑ వాజయామసి . మ॒హే వృ॒త్రాయ॒ హంత॑వే . సా వృషా॑ వృష॒భోఽభు॑వత్ .
ఇంద్రః॒ స దామ॑నే కృ॒తః . ఓజి॑ష్ఠః॒ సబలే॑హి॒తః . ద్యుమ్నీ శ్లో॒కీ ససౌ॒మ్యః॑ .
గి॒రా వజ్రో॒ న సంభృ॑తః . సబ॑లో॒ అన॑పచ్యుతః . వ॒వ॒క్షురు॒గ్రో అస్తృ॑తః .
.. ప్రత్యంగిరసం ..

చక్షు॑షో హేతే॒ మన॑సో హేతే . వాచో॑హేతే॒ బ్రహ్మ॑ణో హేతే .
యోమా॑ఽఘా॒యుర॑భిదాస॑తి . తమ॑గ్నే మే॒న్యాఽమే॒నిం కృ॑ణు .
యో మా॒ చక్షు॑షా॒ యో మన॑స . యో వా॒చా బ్రహ్మ॑ణాఘా॒యుర॑భి॒దాస॑తి .
తయా᳚ఽగ్నే॒ త్వం మే॒న్యా . అ॒ముమ॑మే॒నిం కృ॑ణు .
యత్కించా॒సౌ మన॑సా॒ యచ్చ॑ వా॒చా . య॒జ్ఞైర్జు॒హోతి॒ యజు॑ష హ॒విర్భిః॑ .
తన్మృ॒త్యుర్నిరృ॑త్యా సంవిదా॒నః . పు॒రాది॒ష్టాదాహు॑తీరస్య హంతు .
యా॒తు॒ధానా॒ నిరృ॑తి॒రాదు॒ రక్షః॑ . తే అ॑స్యఘ్నం॒త్వనృ॑తేన స॒త్యం .
ఇంద్రే॑షితా॒ ఆజ్య॑మస్య మథ్నంతు . మా తత్సమృ॑ద్ధి॒ యద॒సౌ క॒రోతి॑ .
హన్మి॑ తే॒ఽహం  కృ॒తꣳహ॒విః . యో మే॑ ఘో॒రమచీ॑కృతః .
అపాం᳚ చౌత ఉ॒భౌ బా॒హూ . అప॑నహ్యామ్యా॒స్యం᳚ .
అప॑నహ్యామి తే బా॒హూ . అప॑నహ్యామ్యా॒స్యం᳚ .
అ॒గ్నేర్దే॒వస్య॒ బ్రహ్మ॑ణా . సర్వం॑ తేఽవధిషంకృ॒తం .
పు॒రాఽముష్య॑ వషట్కా॒రాత్ . య॒జ్ఞం దే॒వేషు॑ నస్కృధి .
స్వి॑ష్టమ॒స్మాకం॑ భ్యూయాత్ . మాఽస్మాన్ ప్రాప॒న్నరా॑తయః .
అంతి॑దూ॒రే స॒తో అ॒గ్నే . భ్రాతృ॑వ్యస్యాభి॒దాస॑తః .
వ॒ష॒ట్కా॒రేణ॒ వజ్రే॑ణ . కృ॒త్యాꣳహ॑న్మి కృ॒తామ॒హం .
యో మా॒ నక్తం॒ దివా॑ సా॒యం . ప్రా॒తశ్చాహ్నో॑ ని॒పీయ॑తి .
అ॒ద్యాతమిం॑ద్ర॒ వజ్రే॑ణ . భ్రాతృ॑వ్యం పాదయామసి .
ప్రా॒ణో ర॑క్షతి॒ విశ్వ॒మేజ॑త్ . ఇర్యో॑ భూ॒త్వా బహు॒దా బ॒హూని॑ .
స ఇత్సర్వం॒ వ్యా॑నశే . యో దే॒వో దే॒వేషు॑ వి॒భూరం॒తః .
ఆవృ॑దూ॒దాత్ క్షేత్రియ॑ధ్వ॒గద్వృషా᳚ . తమిత్ప్రా॒ణం మన॒సోప॑శిక్షత .
అగ్రం॑ దే॒వానా॑మి॒దమ॑త్తు నో హ॒విః . మన॑స॒శ్చిత్తే॒దం .
భూ॒తం భవ్యం॑ చ గుప్యతే . తద్ధిదే॒వేష్వ॑గ్రి॒యం .
ఆ న॑ ఏతుపురశ్చ॒రం . స॒హ దే॒వైరి॒మꣳ హవం᳚ .
మనః॒ శ్రేయ॑సి శ్రేయసి . కర్మ॑న్య॒జ్ఞప॑తిం॒ దధ॑త్ .
జు॒షతాం᳚ మే॒ వాగి॒దꣳ హ॒విః . వి॒రాడ్ దే॒వీ పు॒రోహి॑తా .
హ॒వ్య॒వాడన॑పాయినీ . యయా॑ రూ॒పాణి॑ బహు॒దా వదం॑తి .
పేశాꣳ॑సి దే॒వాః ప॑ర॒మే జ॒నిత్రే᳚ . సా నో॑ వి॒రాడన॑పస్ఫురంతి .
వాగ్దే॒వీ జు॑షతామి॒దꣳ హ॒విః . చక్షు॑ర్దే॒వానాం॒ జ్యోతి॑ర॒మృతే॒ న్య॑క్తం .
అ॒స్య వి॒జ్ఞానా॑య బహు॒ధా నిధీ॑యతే . తస్య॑ సు॒మ్నమ॑శీమహి .
మా నో॑ హాసీద్విచక్ష॒ణం . ఆయు॒రిన్నః॒ ప్రతీ᳚ర్యతాం .
అనం॑ధా॒శ్చక్షు॑షావ॒యం . జీ॒వా జ్యోతి॑రశీమహి .
సువ॒ర్జ్యోతి॑రు॒తామృతం᳚ . శ్రోత్రే॑ణ భ॒ద్రము॒త శృ॑ణ్వంతి స॒త్యం .
శ్రోత్రే॑ణ॒ వాచం॑ బహు॒ధోద్యమా॑నాం . శ్రోత్రే॑ణ॒ మోద॑శ్చ॒ మహ॑శ్చ శ్రూయతే .
శ్రోత్రే॑ణ॒ సర్వా॒ దిశ॒ ఆశృ॑ణోమి . యేన॒ ప్రాచ్యా॑ ఉ॒త ద॑క్షి॒ణా .
ప్ర॒తీచ్యై॑ది॒శః శృ॒ణ్వంత్యు॑త్త॒రాత్ . తదిచ్ఛ్రోత్రం॑ బహు॒ధోద్యమా॑నం .
అ॒రాన్ననే॒మిః పరి॒సర్వం॑ బభూవ .

సి॒ꣳ॒హే వ్యా॒ఘ్ర ఉ॒త యా పృదా॑కౌ . త్విషి॑ర॒గ్నౌ బ్రా᳚హ్మ॒ణే సూర్యే॒యా .
ఇంద్రం యా దే॒వీ సు॒భగా॑ జ॒జాన॑ . సా న ఆగ॒న్వర్చ॑సా సంవిదా॒నా .
యా రా॑జ॒న్యే॑ దుందు॒భావాయ॑తాయాం . అశ్వ॑స్య॒ క్రంద్యే॒పురు॑షస్య మా॒యౌ .
ఇంద్రం॒ యా దే॒వీ సు॒భగా॑ జ॒జాన॑ . సా న ఆగ॒న్వర్చ॑సా సంవిదా॒నా .
యా హ॒స్తిని ద్వీ॒పిని॒ యా హిర॑ణ్యే . త్విషి॒రశ్వే॑షు॒ పురు॑షేషు॒ గోషు॑ .
ఇంద్రం యా దే॒వీ సు॒భగా॑ జ॒జాన॑ . సా న॒ ఆగ॒న్వర్చ॑సా సంవిదా॒నా .
రథే॑అ॒క్షేషు॑ వృష॒భస్య॒ వజే᳚ . వాతే॑ ప॒ర్జన్యే॒ వరు॑ణస్య॒ శుష్మే᳚ .
ఇంద్రం॒ యా దే॒వీ సు॒భగా॑ జ॒జాన॑ . సా న ఆగ॒న్వర్చ॑సా సంవిదా॒నా .
రాడ॑సి వి॒రాడ॑సి . స॒మ్రాడ॑సి స్వ॒రాడ॑సి .
ఇంద్రా॑య త్వా॒ తేజ॑స్వతే॒ తేజ॑స్వంతꣳ శ్రీణామి .
ఇంద్రా॑య॒ త్వౌజ॑స్వత॒ ఓజ॑స్వంతꣳ శ్రీణామి .
ఇంద్రా॑య త్వా॒ పయ॑స్వతే॒ పయ॑స్వంతꣳ శ్రీణామి .
ఇంద్రా॑య త్వాఽఽయు॑ష్మత॒  ఆయు॑ష్మంతꣳ శ్రీణామి .
తేజో॑ఽసి . తత్తే॒ ప్రయ॑చ్ఛామి . తేజ॑స్వదస్తు మే॒ ముఖం᳚ .
తేజ॑స్వ॒చ్ఛిరో॑ అస్తు మే . తేజ॑స్వాన్ వి॒శ్వతః॑ ప్ర॒త్యఙ్ .
తేజ॑సా॒ సంపి॑పృగ్ధి మా .
ఓజో॑ఽసి . తత్తే॒ ప్రయ॑చ్ఛామి . ఓజ॑స్వదస్తు మే॒ ముఖం᳚ .
ఓజ॑స్వ॒చ్ఛిరో॑ అస్తు మే . ఓజ॑స్వాన్ వి॒శ్వతః॑ ప్ర॒త్యఙ్ .
ఓజ॑సా॒ సంపి॑పృగ్ధి మా .
పయో॑ఽసి . తత్తే॒ ప్రయ॑చ్ఛామి . పయ॑స్వదస్తు మే॒ ముఖం᳚ .
పయ॑స్వ॒చ్ఛిరో॑ అస్తు మే . పయ॑స్వాన్ వి॒శ్వతః॑ ప్ర॒త్యఙ్ .
పయ॑సా॒ సంపి॑పృగ్ధి మా .
ఆయు॑రసి . తత్తే॒ ప్రయ॑చ్ఛామి . ఆయు॑ష్మదస్తు మే॒ ముఖం᳚ .
ఆయు॑ష్మ॒చ్ఛిరో॑ అస్తు మే . ఆయు॑ష్మాన్ వి॒శ్వతః॑ ప్ర॒త్యఙ్ .
ఆయు॑షా॒ సంపి॑పృగ్ధి మా .
ఇ॒మమ॑గ్న॒ ఆయు॑షే॒ వర్చ॑సే కృధి . ప్రి॒యꣳరేతో॑ వరుణ సోమ రాజన్ .
మా॒తేవా᳚స్మా అదితే॒ శర్మ॑ యచ్ఛ . విశ్వే॑దేవా॒ జర॑దష్టి॒ర్యథాఽస॑త్ .
ఆయు॑రసి వి॒శ్వాయు॑రసి . స॒ర్వాయు॑రసి॒ సర్వ॒మాయు॑రసి .
యతో॒ వాతో॒ మనో॑జవాః . యతః॒ క్షరం॑తి॒ సింధ॑వః .
తాసాం᳚త్వా॒ సర్వా॑సాꣳ రు॒చా . అ॒భిషిం॑చామి॒ వర్చ॑సా .
స॒ము॒ద్ర ఇ॑వాసి గ॒హ్మనా᳚ . సోమ॑ ఇవా॒స్యదా᳚భ్యః .
అ॒గ్నిరి॑వ వి॒శ్వతః॑ ప్ర॒త్యఙ్ . సూర్య॑ ఇవ॒ జ్యోతి॑షా వి॒భూః .
అ॒పాం యో ద్రవ॑ణే॒ రసః॑ . తమ॒హమ॒స్మా ఆ॑ముష్యాయ॒ణాయ॑ .
తేజ॑సే బ్రహ్మవర్చ॒సాయ॑ గృహ్ణామి .
అ॒పాం యో ఊ॒ర్మౌ రసః॑ . తమ॒హమ॒స్మా ఆ॑ముష్యాయ॒ణాయ॑ .
ఓజ॑సే వీ॒ర్యా॑య గృహ్ణామి .
అ॒పాం యో మ॑ధ్య॒తో రసః॑ . తమ॒హమ॒స్మా ఆ॑ముష్యాయ॒ణాయ॑ .
పుష్టై᳚ ప్ర॒జన॑నాయ గృహ్ణామి .
అ॒పాం యో య॒జ్ఞియో॒ రసః॑ . తమ॒హమ॒స్మా ఆ॑ముష్యాయ॒ణాయ॑ .
ఆయు॑షే దీర్ఘాయు॒త్వాయ॑ గృహ్ణామి .
అ॒హమ॑స్మి ప్రథమ॒జా ఋ॒తస్య॑ . పూర్వం॑ దే॒వేభ్యో॑ అ॒మృత॑స్య॒  నాభిః॑ .
యో మా॒ దదా॑తి॒ స ఇదే॒వ మా వాః᳚ . అ॒హమన్న॒మన్న॑మ॒దంత॑మద్మి .
పూర్వ॑మ॒గ్నేరపి॑ దహ॒త్యన్నం᳚ . య॒త్తో హా॑సాతే అహముత్త॒రేషు॑ .
వ్యాత్త॑మస్య ప॒శవ॑స్సు॒జంభం᳚ . పశ్యం॑తి॒ ధీరా॒ ప్రచ॑రంతి॒ పాకాః᳚ .
జహా᳚మ్య॒న్యన్నజ॑హామ్య॒న్యం . అ॒హమన్నం॒ వశ॒మిచ్చ॑రామి .
స॒మా॒నమర్థం॒ పర్యే॑మి భుం॒జత్ . కో మామన్నం॑ మను॒ష్యో॑ దయేత .
పరా॑కే॒ అన్నం॒ నిహి॑తం లో॒క ఏ॒తత్ . విశ్వై᳚ర్దే॒వైః పి॒తృభి॑ర్గు॒ప్తమన్నం᳚ .
యద॒ద్యతే॑ లు॒ప్యతే॒ యత్ప॑రో॒ప్యతే᳚ . శ॒త॒త॒మీ సా త॒నూర్మే॑ బభూవ .
మ॒హాంతౌ॑ చ॒రూ స॑కృద్దు॒గ్ధేన॑ పప్రౌ . దివం॑చ పృశ్ఞి పృథి॒వీం చ॑ సా॒కం .
తత్సం॒పిబం॑తో॒ న మి॑నంతి వే॒ధసః॑ . నైతద్భూ॒యో భవ॑తి॒ నో కనీ॑యః .
అన్నం॑ ప్రా॒ణమన్న॑మపా॒నమా॑హుః . అన్నం॑ మృ॒త్యుం తము॑ జీ॒వాతు॑మాహుః .
అన్నం॑ బ్ర॒హ్మాణో॑ జ॒రసం॑ వదంతి . అన్న॑మాహుః ప్ర॒జన॑నం ప్ర॒జానాం᳚ .
మోఘ॒మన్నం॑ విందతే॒ అప్ర॑చేతాః . స॒త్యం బ్ర॑వీమి వ॒ధ ఇత్స తస్య॑ .
నార్య॒మణం॒ పుష్య॑తి॒ నో సఖా॑యం . కేవ॑లాఘో భవతి కేవ॒లాది .
అ॒హం మే॒ఘస్త॒నయ॒న్వర్ష॑న్నస్మి . మామ॑దంత్య॒హమ॑ద్య॒న్యాన్ .
అ॒హꣳసద॒మృతో॑ భవామి . మదా॑ది॒త్యా అధి॒ సర్వే॑ తపంతి .
దే॒వీం వాచ॑మజనయంత దే॒వాః . తాం వి॒శ్వరూ॑పాః ప॒శవో॑ వదంతి .
సా నో॑ మం॒ద్రేష॒మూర్జం॒ దుహా॑నా . ధే॒నుర్వాగ॒స్మానుప॒సుష్టు॒తైతు॑ .
యద్వాగ్వదం॑త్యవిచేత॒నాని॑ . రాష్త్రీ॑ దే॒వానా᳚న్నిష॒సాద॑మం॒ద్రా .
చత॑స్ర॒ ఊర్జం॑దుదుహే॒ పయాꣳ॑సి.క్వ॑స్విదస్యాః పర॒మం జ॑గామ .
అ॒నం॒తామంతా॒దధి॒ నిర్మి॑తాం మ॒హీం . యస్యాం᳚ దే॒వా అ॒దధు॒ర్భోజ॑నాని .
ఏకా᳚క్షరమాం ద్వి॒పదా॒ꣳ॒షత్ప॑దాంచ . వాచం॑ దే॒వా ఉప॑జీవంతి॒ విశ్వే᳚ .
వాచం॑ దే॒వా ఉప॑జీవంతి॒ విశ్వే᳚ . వాచం॑ గంధ॒ర్వాః ప॒శవో॑ మను॒ష్యాః᳚ .
వా॒చీమావిశ్వా॒ భువ॑నా॒న్యర్పి॑తా . సా నో॒ హవం జుషతా॒మింద్ర॑పత్నీ .
వాగ॒క్షరం॑ ప్రథమ॒జా ఋ॒తస్య॑ . వేదా॑నాం మా॒తాఽమృత॑స్య॒ నాభిః॑ .
సానో॑ జుషా॒ణోప॑ య॒జ్ఞమాగా᳚త్ . అవం॑తీ దే॒వీ సు॒హవా॑మే అస్తు .
యామృష॑యో మంత్ర॒కృతో॑ మనీ॒షిణః॑ . అ॒న్వైచ్ఛం॑దే॒వాస్తప॑సా॒ శ్రమే॑ణ .
తాం దే॒వీం వాచꣳ॑హ॒విషా॑ యజామహే . సా నో॑ దధాతు సుకృ॒తస్య॑ లో॒కే .
చ॒త్వారి॒ వాక్పరి॑మితా ప॒దాని॑ . తాని॑ విదుర్బ్రాహ్మ॒ణా యే మ॑నీ॒షిణః॑ .
గుహా॒ త్రీణి॒ నిహి॑తా॒ నేంగ॑యంతి . తు॒రీయం॑ వా॒చో మ॑ను॒ష్యా॑ వదంతి .
శ్ర॒ద్ధయా॒గ్నిః సమి॑ధ్యతే . శ్ర॒ద్ధయా॑ విందతే హ॒విః .
శ్ర॒ద్ధాం భగ॑స్య మూ॒ర్ధని॑.వచ॒యా వే॑దయామసి .
ప్రి॒యꣳశ్ర॑ద్ధే॒ దద॑తః . ప్రి॒యꣳశ్ర॑ద్ధే॒ దిదా॑సతః .
ప్రి॒యం భో॒జేషు॒ యజ్వ॑సు . ఇ॒దం మ॑ ఉది॒తం కృ॑ధి .
యథా॑ దే॒వా అసు॑రేషు . శ్ర॒ద్ధాము॒గ్రేషు॑ చక్రి॒రే .
ఏ॒వం భో॒జేషు॒ యజ్వ॑సు . అ॒స్మాక॑ముది॒తం కృ॑ధి .
శ్ర॒ద్ధం దే॑వా॒ యజ॑మానాః . వా॒యుగో॑పా॒ ఉపా॑సతే .
శ్ర॒ద్ధాꣳ హృ॑ద॒య్య॑యాఽఽకూ᳚త్యా . శ్ర॒ద్ధయా॑ హూయతే హ॒విః .
శ్ర॒ద్ధాం ప్రా॒తర్హవా॑మహే . శ్ర॒ద్ధాం మ॒ధ్యంది॑నం॒ పరి॑ .
శ్ర॒ద్ధాꣳ సూర్య॑స్య ని॒మ్రుచి॑ . శ్రద్ధే॒ శ్రద్ధా॑పయే॒హ మా᳚ .
శ్ర॒ద్ధా దే॒వానధి॑వస్తే . శ్ర॒ద్ధ విశ్వ॑మి॒దం జగ॑త్ .
శ్ర॒ద్ధాం కామ॑స్య మా॒తరం᳚ . హ॒విష॑ వర్ధయామసి .
బ్రహ్మ॑జజ్ఞా॒నం ప్ర॑థ॒మం పు॒రస్తా᳚త్ . విసీమ॒తస్సు॒రుచో॑ వే॒న ఆ॑వః .
స బు॒ధ్నియా॑ ఉప॒మా అ॑స్య వి॒ష్ఠాః . స॒తశ్చ॒ యోని॒మస॑తశ్చ॒ వివః॑ .
పి॒తా వి॒రాజా॑మృష॒భో ర॑యీ॒ణాం . అంతరి॑క్షం వి॒శ్వరూప॒ ఆవి॑వేశ .
తమ॒ర్కైర॒భ్య॑ర్చంతి వ॒త్సం . బ్రహ్మ॒ సంతం॒ బ్రహ్మ॑ణా వ॒ర్ధయం॑తః .
బ్రహ్మ॑ దే॒వాన॑జనయత్ . బ్రహ్మ॒ విశ్వ॑మి॒దం జగ॑త్ .
బ్రహ్మ॑ణః క్ష॒త్రన్నిర్మి॑తం . బ్రహ్మ॑ బ్రాహ్మ॒ణ ఆ॒త్మనా᳚ .
అం॒తర॑స్మిన్నే॒మే లో॒కాః . అం॒తర్విశ్వ॑మి॒దం జగ॑త్ .
బ్రహ్మై॒వ భూ॒తానాం॒ జ్యేష్ఠం᳚ . తేన॒ కో॑ఽర్హతి॒ స్పర్ధి॑తుం .
బ్రహ్మం॑దే॒వాస్త్రయ॑స్త్రిꣳశత్ . బ్రహ్మ॑న్నింద్రప్రజాప॒తీ .
బ్రహ్మ॑న్ హ॒ విశ్వా॑ భూ॒తాని॑ . నా॒వీవాం॒తః స॒మాహి॑తా .
చత॑స్ర॒ ఆశాః॒ ప్రచ॑రంత్వ॒గ్నయః॑ . ఇ॒మం నో॑ య॒జ్ఞం న॑యతు ప్రజా॒నన్ .
ఘృ॒తం పిన్వ॑న్న॒జరꣳ॑ సు॒వీరం᳚ . బ్రహ్మ॑స॒మిద్భ॑వ॒త్యాహు॑తీనాం .
ఆగావో॑ అగ్మన్ను॒త భ॒ద్రమ॑క్రన్ . సీ॑దంతు గో॒ష్ఠేర॒ణయం॑త్వ॒స్మే .
ప్ర॒జావ॑తీః పురు॒రూపా॑ ఇ॒హ స్యుః . ఇంద్రా॑య పూ॒ర్వీరు॒షసో॒ దుహా॑నాః .
ఇంద్రో॒ యజ్వ॑నే పృణ॒తే చ॑శిక్షతి . ఉపద్ద॑దాతి॒ న స్వం ము॑షాయతి .
భూయో॑ భూయో॑ ర॒యిమిద॑స్య వ॒ర్ధయన్ . అభి॑న్నే ఖి॒ల్లే నిద॒ధాతి దేవ॒యుం .
న తా న॑శంతి॒ న ద॑భాతి॒ తస్క॑రః . నైనా॑ అమి॒త్రో వ్యథి॒రద॑ధర్షతి .
దే॒వాꣳశ్చ॒ యాభి॒ర్యజ॑తే॒ దదా॑తి చ . జ్యోగిత్తాభి॑స్సచతే॒ గోప॑తిః స॒హ .
న తా అర్వా॑ రే॒ణుక॑ కాతో అశ్నుతే . న స॑ꣳస్కృత॒త్రపుప॑యంతి॒ తా అ॒భి .
ఉ॒రు॒గా॒యమభ॑యం॒తస్య॒ తా అను॑ . గావో॒ మర్త్య॑స్య॒ విచి॑రంతి॒ యజ్వ॑నః .
గావో॒ భగో॒ గావ॒ ఇంద్రో॑ మే అచ్ఛాత్ . గావః॒ సోమ॑స్య ప్రథ॒మస్య॑ భ॒క్షః .
ఇ॒మా యాగావ॒స్సజ॑నా స॒ ఇంద్రః॑ . ఇ॒చ్ఛామీద్ధృ॒దా మన॑సా చి॒దింద్రం᳚ .
యూ॒యం గా॑వో మేదయథా కృ॒శంచి॑త్ . అ॒శ్లీ॒లం చి॑త్కృణుథా సు॒ప్రతీ॑కం .
భ॒ద్రం గృ॒హం కృ॑ణుథ భద్రవాచః . బృ॒హద్వో॒ వయ॑ ఉచ్యతే స॒భాసు॑ .
ప్ర॒జావ॑తీః సూ॒యవ॑సꣳరి॒శంతీః᳚ . శు॒ద్ధా అ॒పస్సు॑ ప్రపా॒ణే పిబం॑తీః .
మావ॑స్తే॒న ఇ॑శత॒ మాఘశꣳ॑సః . పరి॑వోహే॒తీ రు॒ద్రస్య॑ వృంజ్యాత్ .
ఉపే॒దము॑ప॒పర్చ॑నం . ఆ॒సు గోషూప॑ పృచ్యతాం .
ఉప॑ష॒భస్య॒ రేత॑సి . ఉపేం᳚ద్ర॒ తవ॑ వీ॒ర్యే᳚ .
తా సూ᳚ర్యాచంద్ర॒మసా॑ విశ్వ॒భృత్త॑మామ॒హత్ .
తేజో॒ వసు॑ మద్రాజతో ది॒వి . సామా᳚త్మానాచరతస్సామ చా॒రిణా᳚ .
యయో᳚ర్వ్ర॒తన్నమ॒మే జాతు॑దే॒వయోః᳚ . ఉ॒భావంతౌ॒ పరి॑యాత॒ అర్మ్యా᳚ .
ది॒వో నర॒శ్మీꣳస్త॑ను॒తోవ్య॑ర్ణ॒వే . ఉ॒భా భు॑వం॒తీభువ॑నా క॒విక్ర॑తూ .
సూర్యా॒ న చం॒ద్రా చ॑రతో హ॒తామ॑తీ . పతీ᳚ద్యు॒మద్వి॑శ్వ॒విదా॑ ఉ॒భా ది॒వః .
సూర్యా॑ ఉ॒భా చం॒ద్రమ॑సా విచక్ష॒ణా . వి॒శ్వవా॑రా వరివో॒ భావరే᳚ణ్యా .
తా నో॑ఽవతం మతి॒మంతా॒ మహి॑వ్రతా . వి॒శ్వ॒ వప॑రే ప్ర॒తర॑ణా తరం॒తా .
సు॒వ॒ర్విదా॑ దృశయే॒ భూరి॑ రశ్మీ . సూర్యా॒ హి చం॒ద్రా వసు॑త్వే॒ష ద॑ర్శ॒తా .
మ॒న॒స్వినో॒ భాఽను॑చర॒తోను॒సందివం᳚ . అ॒స్య శ్రవో॑ న॒ద్యః॑ స॒ప్త బి॑భ్రతి .
ద్యావా॒క్షామా॑ పృథి॒వీ ద॑ర్శ॒తం వపుః॑ . అ॒స్మే సూ᳚ర్యాం చంద్ర॒మసా॑ఽభి॒చక్షే᳚ .
శ్ర॒ద్ధేకమిం॑ద్ర చరతో విచర్తు॒రం . పు॒ర్వా॒ప॒రంచ॑రతోమా॒యయై॒తౌ .
శిశూ॒ క్రీడం॑తౌ॒ పరి॑యాతో అధ్వ॒రం . విశ్వా॑న్య॒న్యో భువ॑నాఽభి॒చష్టే᳚ .
ఋ॒తూన॒న్యో వి॒దధ॑జ్జాయతే॒ పునః॑ .

హిర॑ణ్యవర్ణాః॒ శుచ॑యః పావ॒కా యాసు॑ జా॒తః క॒శ్యపో॒ యాస్వింద్రః॑ .
అ॒గ్నిం యా గర్భం॑ దధి॒రే విరూ॑పా॒స్తాన॒ ఆప॒శ్శꣳ స్యో॒నా భ॑వంతు ..

యాసా॒ꣳ॒ రాజా॒ వరు॑ణో॒ యాతి॒ మధ్యే॑ సత్యానృ॒తే అ॑వ॒పశ్యం॒ జనా॑నాం .
మ॒ధు॒శ్చుత॒శ్శుచ॑యో॒ యాః పా॑వ॒కాస్తా న॒ ఆప॒శ్శꣳ స్యో॒నా భ॑వంతు ..

యాసాం᳚ దే॒వా ది॒వి కృ॒ణ్వంతి॑ భ॒క్షం యా అం॒తరి॑క్షే బహు॒ధా భవం॑తి .
యాః పృ॑థి॒వీం పయ॑సోం॒దంతి శు॒క్రాస్తా న॒ ఆప॒శ్శꣳ స్యో॒నా భ॑వంతు ..

శి॒వేన॑ మా॒ చక్షు॑షా పశ్యతాపశ్శి॒వయా॑ త॒నువోప॑ స్పృశత॒ త్వచం॑ మే .
సర్వాꣳ॑ అ॒గ్నీꣳ ర॑ప్సు॒షదో॑ హువే వో॒ మయి॒ వర్చో॒ బల॒మోజో॒ నిధ॑త్త ..

ఆపో॑భ॒ద్రా గృ॒తమిదాప॑ ఆసుర॒గ్నీషోమౌ॑ బిభ్రా॒త్యాప॒ ఇత్తాః .
తీ॒వ్రో రసో॑ మధు॒పృచా॑మరంగ॒మ  ఆ మా᳚ ప్రా॒ణేన॑ స॒హ వర్చ॑ సాగన్ ..

ఆదిత్ప॑శ్యామ్యు॒త వా॑ శృణో॒మ్యామా॒ ఘోషో॑ గచ్ఛతి॒ వాఙ్ న॑ ఆసాం .
మన్యే॑భేజా॒నో అ॒మృత॑స్య॒ తర్హి॒ హిర॑ణ్యవర్ణా॒ అతృపం య॒దావః॑ ..

నాస॑దాసీ॒న్నో సదా॑సీత్త॒దానీం᳚ . నాసీ॒ద్రజో॒ నో వ్యో॑మా ప॒రో యత్ .
కిమావ॑రివః॒ కుహ॒ కస్య॒ శర్మన్॑ . అంభః॒ కిమా॑సీ॒ద్గహ॑నం గభీ॒రం .
న మృ॒త్యుర॒మృతం॒ తర్హి॒ న . రాత్రి॑యా॒ అహ్న॑ ఆసీత్ ప్రకే॒తః .
ఆనీ॑దవా॒తꣳ స్వ॒ధయా॒ తదేకం᳚ . తస్మా॑ద్ధా॒న్యం న ప॒రః కించ॒నాస॑ .
తమ॑ ఆసీ॒త్తమ॑సా గూ॒ఢమగ్రే᳚ ప్రకే॒తం . స॒లి॒లꣳ సర్వ॑ మా ఇ॒దం .
తు॒చ్ఛేనా॒భ్వపి హితం॒ యదాసీ᳚త్ . తమ॑స॒స్త॑న్మహి॒నా జా॑య॒తైకం᳚ .
కామ॒స్తదగ్రే॒ సమ॑వర్త॒తాధి॑ . మన॑సో॒ రేతః॑ ప్రథ॒మం యదాసీ᳚త్ .
స॒ తో బంధు॒మస॑తి॒ నిర॑విందన్ . హృ॒దిప్ర॒తీష్యా॑ క॒వయో॑ మనీ॒షా .
తి॒ర॒శ్చీనో॒ విత॑తో ర॒శ్మిరే॑షాం . అ॒ధస్వి॑దా॒సీ 3 దు॒పరి॑స్విదాసీ 3 త్ .
రే॒తో॒ధా ఆ॑సన్మహి॒మా న ఆసన్ . స్వ॒ధా అ॒వస్తా॒త్ ప్రయ॑తిః ప॒రస్తా᳚త్ .
కో అ॒ద్ధా వే॑ద॒ క ఇ॒హ ప్రవో॑చత్ . కుత॒ ఆ జా॑తా॒ కుత॒ ఇ॒యం విసృ॑ష్టిః .
అ॒ర్వాగ్దే॒వా అ॒స్య వి॒సర్జ॑నాయ . అథా॒ కో వే॑ద॒యత॑ ఆ బ॒భూవ॑ .
ఇ॒యం విసృ॑ష్టి॒ర్యత॑ ఆబ॒భూవ॑ . యది॑ వా ద॒ధే యది॑ వా॒ న .
యో అ॒స్యాధ్య॑క్షః పర॒మే వ్యో॑మన్ . సో అం॒గ వే॑ద॒ యది॑ వా॒ న వేద॑ .
కిꣳస్వి॒ద్వనం॒ క ఉ॒ స వృ॒క్ష ఆ॑సీత్ . యతో॒ ద్యావా॑పృథి॒వీ ని॑ష్టత॒క్షుః .
మనీ॑షిణో॒ మన॑సాపృ॒చ్ఛతే దుతత్ . యద॒ధ్యతి॑ష్టద్భువ॑నాని ధా॒రయన్॑ .
బ్రహ్మ॒ వనం॒ బ్రహ్మ॒ సవృ॒క్ష ఆ॑సీత్ . యత్తో॒ ద్యావా॑పృథి॒వీ ని॑ష్టత॒క్షుః .
మనీ॑షిణో॒ మన॑సా॒ విబ్ర॑వీమి వః . బ్రహ్మా॒ధ్యతిష్ట॒ద్భువనాని ధా॒రయన్॑ .
ప్రా॒తర॒గ్నిం ప్రా॒తరింద్రꣳ॑ హవామహే . ప్రా॒తర్మి॒త్రావరు॑ణా ప్రా॒తర॒శ్వినా᳚ .
ప్రా॒తర్భగం॑ పూ॒షణం॒ బ్రహ్మ॑ణ॒స్పతిం᳚ . ప్రా॒తః సోమ॑ము॒త రు॒ద్రꣳ హు॑వేమ .
ప్రా॒త॒ర్జితం॒ భగ॑ము॒గ్రꣳ హు॑వేమ . వ॒యం పు॒త్రమది॑తే॒ర్యో వి॑ధ॒ర్తా .
ఆ॒ఘ్రశ్చి॒ద్యం మన్య॑మానస్తు॒రశ్చి॑త్ . రాజా॑చి॒ద్యం భగం॑ భ॒క్షీత్యాహ॑ .
భగ॒ ప్రణే॑త॒ర్భగ॒ సత్య॑రాధః . భగే॒మాం ధియ॒ముద॑వ॒దద॑న్నః .
భగ॒ ప్రణో॑ జనయ॒ గోభి॒రశ్వైః᳚ . భగ॒ ప్రనృభి॑ర్నృ॒వంతః॑ స్యామ .
ఉ॒తేదానీం॒ భగ॑వంతః స్యామ . ఉ॒త ప్రపి॒త్వ ఉ॒త మధ్య॒ అహ్నాం᳚ .
ఉ॒తోది॑తా మఘవం॒త్సూర్య॑స్య . వ॒యం దే॒వానాꣳ॑ సుమ॒తౌ స్యా॑మ .
భగ॑ ఏ॒వ భగ॑వాꣳ అస్తు దేవాః . తేన॑ వ॒యం భగ॑వంతః స్యామ .
తంత్వా॑ భగ॒ సర్వ॒ ఇజ్జో॑హవీమి . సనో భగ పుర ఏ॒తా భ॑వే॒హ .
సమ॑ధ్వ॒రాయో॒షసో॑నమంత . ద॒ధి॒క్రావే॑వ॒ శుచ॑యే ప॒దాయ॑ .
అ॒ర్వా॒చీ॒నం వ॑సు॒విదం॒ భగ॑న్నః . రథ॑మి॒వాశ్వా॑ వా॒జిన॒ ఆవ॑హంతు .
అశ్వా॑వతీ॒ర్గోమ॑తీర్న ఉ॒షాసః॑ . వీ॒రవ॑తీః॒ సద॑ముచ్ఛంతు భ॒ద్రాః .
ఘృ॒తం దుహా॑నా వి॒శ్వతః॒ ప్రపీ॑నాః . యూ॒యం పా॑త స్వ॒స్తిభిః॒ సదా॑ నః .

అ॒గ్నిర్నః॑ పాతు॒ కృత్తి॑కాః . నక్ష॑త్రం దే॒వమిం॑ద్రి॒యం .
ఇ॒దమా॑సాం విచక్ష॒ణం . హ॒విరా॒సం జు॑హోతన .
యస్య॒ భాంతి॑ ర॒శ్మయో॒ యస్య॑ కే॒తవః॑ . యస్యే॒మా విశ్వా॒ భువ॑నాని॒ సర్వా᳚ .
స కృత్తి॑కాభిర॒భిసం॒వసా॑నః . అ॒గ్నిర్నో॑ దే॒వస్సు॑వి॒తే ద॑ధాతు ..

ప్ర॒జాప॑తే రోహి॒ణీవే॑తు॒ పత్నీ᳚ . వి॒శ్వరూ॑పా బృహ॒తీ చి॒త్రభా॑నుః .
సా నో॑ య॒జ్ఞస్య॑ సువి॒తే ద॑ధాతు . యథా॒ జీవే॑మ శ॒రద॒స్సవీరాః॑ .
రో॒హి॒ణీ దే॒వ్యుద॑గాత్పు॒రస్తా᳚త్ . విశ్వా॑ రూ॒పణి॑ ప్రతి॒మోద॑మానా .
ప్ర॒జాప॑తిꣳ హ॒విషా॑ వ॒ర్ధయం॑తీ . ప్రి॒యా దే॒వానా॒ముప॑యాతు య॒జ్ఞం ..

సోమో॒ రాజా॑ మృగశీ॒ర్॒షేణ॒ ఆగన్న్॑ . శి॒వం నక్ష॑త్రం ప్రి॒యమ॑స్య॒ ధామ॑ .
ఆ॒ప్యాయ॑మానో బహు॒ధా జనే॑షు . రేతః॑ ప్ర॒జాం యజ॑మానే దధాతు .
యత్తే॒ నక్ష॑త్రం మృగశీ॒ర్॒షమస్తి॑ . ప్రి॒యꣳ రా॑జన్ ప్రి॒యత॑మం ప్రి॒యాణాం᳚ .
తస్మై॑ తే సోమ హ॒విషా॑ విధేమ . శన్న॑ ఏధి ద్వి॒పదే॒ శం చతు॑ష్పదే ..

ఆ॒ర్ద్రయా॑ రు॒ద్రః ప్రథ॑మా న ఏతి . శ్రేష్ఠో॑ దే॒వానాం॒ పతి॑రఘ్ని॒యానాం᳚ .
నక్ష॑త్రమస్య హ॒విషా॑ విధేమ . మా నః॑ ప్ర॒జాꣳ రీ॑రిష॒న్మోత వీ॒రాన్ .
హే॒తి రు॒ద్రస్య॒ పరి॑ణో వృణక్తు . ఆ॒ర్ద్రా నక్ష॑త్రం జుషతాꣳ హ॒విర్నః॑ .
ప్ర॒ముం॒చమా॑నౌ దురి॒తాని॒ విశ్వా᳚ . అపా॒ఘశꣳసన్నుదతా॒మరా॑తిం ...

పున॑ర్నో దే॒వ్యది॑తిస్పృణోతు . పున॒ర్వసూనః॒ పున॒రేతాం᳚ య॒జ్ఞం .
పున॑ర్నో దే॒వా అ॒భియం॑తు॒ సర్వే᳚ . పునః॑ పునర్వో హ॒విషా॑ యజామః .
ఏ॒వా న దే॒వ్యది॑తిరన॒ర్వా . విశ్వ॑స్య భ॒ర్త్రీ జగ॑తః ప్రతి॒ష్ఠా .
పున॑ర్వసూ హ॒విషా॑ వ॒ర్ధయం॑తీ . ప్రి॒యం దే॒వానా॒మప్యే॑తు॒ పాథః॑ ..

బృహ॒స్పతిః॑ ప్రథ॒మం జాయ॑మానః . తి॒ష్యం॑ నక్ష॑త్రమ॒భి సంబ॑భూవ .
శ్రేష్ఠో॑ దే॒వానాం॒ పృత॑నాసుజి॒ష్ణుః . ది॒శోఽను॒ సర్వా॒ అభ॑యన్నో అస్తు .
తి॒ష్యః॑ పు॒రస్తా॑దు॒త మ॑ధ్య॒తో నః॑ . బృహ॒స్పతి॑ర్నః॒ పరి॑పాతు ప॒శ్చాత్ .
బాధే॑తాం॒ద్వేషో॒ అభ॑యం కృణుతాం . సు॒వీర్య॑స్య॒ పత॑యస్యామ ..

ఇ॒దꣳ స॒ర్పేభ్యో॑ హ॒విర॑స్తు॒ జుష్టం᳚ . ఆ॒శ్రే॒షా యేషా॑మను॒యంతి॒ చేతః॑ .
యే అం॒తరి॑క్షం పృథి॒వీం క్షి॒యంతి॑ . తే న॑స్స॒ర్పాసో॒ హవ॒మాగ॑మిష్ఠాః .
యే రో॑చ॒నే సూర్య॒స్యాపి॑ స॒ర్పాః . యే దివం॑ దే॒వీమను॑సం॒చరం॑తి .
యేషా॑మశ్రే॒షా అ॑ను॒యంతి॒ కామం᳚ . తేభ్య॑స్స॒ర్పేభ్యో॒ మధు॑మజ్జుహోమి ..

ఉప॑హూతాః పి॒తరో॒ యే మ॒ఘాసు॑ . మనో॑జవసస్సు॒కృత॑స్సుకృ॒త్యాః .
తే నో॒ నక్ష॑త్రే॒ హవ॒మాగ॑మిష్ఠాః . స్వ॒ధాబి॑ర్య॒జ్ఞం ప్రయ॑తం జుషంతాం .
యే అ॑గ్నిద॒గ్ధా యేఽన॑గ్నిదగ్ధాః . యే॑ఽముల్లో॒కం పి॒తరః॑ క్షి॒యంతి॑ .
యాꣳశ్చ॑ వి॒ద్మయాꣳ ఉ॑ చ॒ న ప్ర॑వి॒ద్మ . మ॒ఘాసు॑ య॒జ్ఞꣳ సుకృ॑తం జుషంతాం ..

గవాం॒ పతిః॒ ఫల్గు॑నీనామసి॒ త్వం . తద॑ర్యమన్ వరుణమిత్ర॒ చారు॑ .
తం త్వా॑ వ॒యꣳ స॑ని॒తారꣳ॑ సనీ॒నాం . జీ॒వా జీవం॑త॒ముప॒ సంవి॑శేమ .
యేనే॒మా విశ్వా॒ భువ॑నాని॒ సంజి॑తా . యస్య॑ దే॒వా అ॑నుసం॒యంతి॒ చేతః॑ .
అ॒ర్య॒మా రాజా॒ఽజర॑స్తు వి॑ష్మాన్ . ఫల్గు॑నీనామృష॒భో రో॑రవీతి ..

శ్రేష్ఠో॑ దే॒వానాం᳚ భగవో భగాసి . తత్త్వా॑ విధుః॒ ఫల్గు॑నీ॒స్తస్య॒ విత్తాత్ .
అ॒స్మభ్యం॑ క్ష॒త్రమ॒జరꣳ॑ సు॒వీర్యం᳚ . గోమ॒దశ్వ॑వ॒దుప॒సన్ను॑దే॒హ .
భగో॑హ దా॒తా భగ ఇత్ప్ర॑దా॒తా . భగో॑ దే॒వీః ఫల్గు॑నీ॒రావి॑వేశ .
భగ॒స్యేత్తం ప్ర॑స॒వం గ॑మేమ . యత్ర॑ దే॒వైస్స॑ధ॒మాదం॑ మదేమ ...

ఆయా॒తు దే॒వస్స॑వి॒తోప॑యాతు . హి॒ర॒ణ్యయే॑న సు॒వృతా॒ రథే॒న .
వహ॒న్॒ హస్తꣳ॑ సుభꣳ॑ విద్మ॒నాప॑సం . ప్రయచ్ఛం॑తం॒ పపు॑రిం॒ పుణ్య॒మచ్ఛ॑ .
హస్తః॒ ప్రయ॑చ్ఛ త్వ॒మృతం॒ వసీ॑యః . దక్షి॑ణేన॒ ప్రతి॑గృభ్ణీమ ఏనత్ .
దా॒తార॑మ॒ద్య స॑వి॑తా వి॑దేయ . యో నో॒ హస్తా॑య ప్రసు॒వాతి॑ య॒జ్ఞం ..

త్వష్టా॒ నక్ష॑త్రమ॒భ్యే॑తి చి॒త్రాం . సు॒భꣳ స॑సంయువ॒తిꣳ రోచ॑మానాం .
ని॒వే॒శయ॑న్న॒మృతా॒న్మర్త్యాꣳ॑శ్చ . రూ॒పాణి॑ పి॒ꣳ॒శన్ భువ॑నాని॒ విశ్వా᳚ .
తన్న॒స్త్వష్టా॒ తదు॑ చి॒త్రా విచ॑ష్టాం . తన్నక్ష॑త్రం భూరి॒దా అ॑స్తు॒ మహ్యం᳚ .
తన్నః॑ ప్ర॒జాం వీ॒రవ॑తీꣳ సనోతు . గోభి॑ర్నో॒ అశ్వై॒స్సమ॑నక్తు యజ్ఞం ..

వా॒యుర్నక్ష॑త్రమ॒భ్యే॑తి॒ నిష్ట్యాం᳚ . తి॒గ్మశృం॑గో వృష॒భో రోరు॑వాణః .
స॒మీ॒రయ॒న్ భువ॑నా మాత॒రిశ్వా᳚ . అప॒ ద్వేషాꣳ॑సి నుదతా॒మరా॑తీః .
తన్నో॑ వా॒యస్తదు॒ నిష్ట్యా॑ శృణోతు . తన్నక్ష॑త్రం భూరి॒దా అ॑స్తు॒ మహ్యం᳚ .
తన్నో॑ దే॒వాసో॒ అను॑జానంతు॒ కామం᳚ . యథా॒ తరే॑మ దురి॒తాని॒ విశ్వా᳚ ..

దూ॒రమ॒స్మచ్ఛత్ర॑వో యంతు భీ॒తాః . తదిం॑ద్రా॒గ్నీ కృ॑ణుతాం॒ తద్విశా॑ఖే .
తన్నో᳚ దే॒వా అను॑మదంతు య॒జ్ఞం . ప॒శ్చాత్ పు॒రస్తా॒దభ॑యన్నో అస్తు .
నక్ష॑త్రాణా॒మధి॑పత్నీ॒ విశా॑ఖే . శ్రేష్ఠా॑వింద్రా॒గ్నీ భువ॑నస్య గో॒పౌ .
విషూ॑చ॒శ్శత్రూ॑నప॒బాధ॑మానౌ . అప॒క్షుధ॑న్నుదతా॒మరా॑తిం ...

పూ॒ర్ణా ప॒శ్చాదు॒త పూ॒ర్ణా పు॒రస్తా᳚త్ . ఉన్మ॑ధ్య॒తః పౌ᳚ర్ణమా॒సీ జి॑గాయ .
తస్యాం᳚ దే॒వా అధి॑సం॒వసం॑తః . ఉ॒త్త॒మే నాక॑ ఇ॒హ మా॑దయంతాం .
పృ॒థ్వీ సు॒వర్చా॑ యువ॒తిః స॒జోషాః᳚ . పౌ॒ర్ణ॒మా॒స్యుద॑గా॒చ్ఛోభ॑మానా .
ఆ॒ప్యా॒యయం॑తీ దురి॒తాని॒ విశ్వా᳚ . ఉ॒రుం దుహాం॒ యజ॑మానాయ య॒జ్ఞం .
ఋ॒ద్ధ్యాస్మ॑ హ॒వ్యైర్న॑మసో॒పసద్య॑ . మి॒త్రం దే॒వం మి॑త్ర॒ధేయం॑ నో అస్తు .
అ॒నూ॒రా॒ధాన్ హ॒విషా॑ వ॒ర్ధయం॑తః . శ॒తం జీ॑వేమ॒ శ॒రదః॒ సవీ॑రాః .
చి॒త్రం నక్ష॑త్ర॒ముద॑గాత్పు॒రస్తా᳚త్ . అ॒నూ॒రా॒ధా స॒ ఇతి॒ యద్వదం॑తి .
తన్మి॒త్ర ఏ॑తి ప॒థిభి॑ర్దేవ॒యానైః᳚ . హి॒ర॒ణ్యయై॒ర్విత॑తైరం॒తరి॑క్షే ..

ఇంద్రో᳚ జ్యే॒ష్ఠామను॒ నక్ష॑త్రమేతి . యస్మి॑న్ వృ॒త్రం వృ॑త్ర॒ తూర్యో॑ త॒తార॑ .
తస్మి॑న్వ॒యమ॒మృతం॒ దుహా॑నాః . క్షుధం॑తరేమ॒ దురి॑తిం॒ దురి॑ష్టిం .
పు॒రం॒ద॒రాయ॑ వృష॒భాయ॑ ధృ॒ష్ణవే᳚ . అషా᳚ఢాయ॒ సహ॑మానాయ మీ॒ఢుషే᳚ .
ఇంద్రా॑య జ్యే॒ష్ఠా మధు॑మ॒ద్దుహా॑నా.ఉ॒రుం కృ॑ణోతు॒ యజ॑మానాయ లో॒కం ...

మూలం॑ ప్ర॒జాం వీ॒రవ॑తీం విదేయ . పరా᳚చ్యేతు॒ నిరృ॑తిః పరా॒చా .
గోభి॒ర్నక్ష॑త్రం ప॒శుభి॒స్సమ॑క్తం . అహ॑ర్భూయా॒ద్యజ॑మానాయ॒ మహ్యం᳚ .
అహ॑ర్నో అ॒ద్య సు॑వి॒తే ద॑దాతు . మూలం॒ నక్ష॑త్ర॒మితి॒ యద్వదం॑తి .
పరా॑చీం వా॒చా నిరృ॑తిం నుదామి . శి॒వం ప్ర॒జయై॑ శి॒వమ॑స్తు॒ మహ్యం᳚ ..

యా ది॒వ్యా ఆపః॒ పయ॑సా సంబభూ॒వుః . యా అం॒తరి॑క్ష ఉ॒త పార్థి॑వీ॒ర్యాః .
యాసా॑మషా॒ఢా అ॑ను॒యంతి॒ కామం᳚ . తా న॒ ఆపః॒ శꣳ స్యో॒నా భ॑వంతు .
యాశ్చ॒ కూప్యా॒ యాశ్చ॑ నా॒ద్యా᳚స్సము॒ద్రియాః᳚ . యాశ్చ॑ వైశం॒తీరుత ప్రా॑స॒చీర్యాః .
యాసా॑మషా॒ఢా మధు॑ భ॒క్షయం॑తి . తా న॒ ఆపః॒ శꣳ స్యో॒నా భ॑వంతు ..

తన్నో॒ విశ్వే॒ ఉప॑ శృణ్వంతు దే॒వాః . తద॑షా॒ఢా అ॒భిసంయం॑తు య॒జ్ఞం .
తన్నక్ష॑త్రం ప్రథతాం ప॒శుభ్యః॑ . కృ॒షిర్వృ॒ష్టిర్యజ॑మానాయ కల్పతాం .
శు॒భ్రాః క॒న్యా॑ యువ॒తయ॑స్సు॒పేశ॑సః . క॒ర్మ॒కృత॑స్సు॒కృతో॑ వీ॒ర్యా॑వతీః .
విశ్వా᳚న్ దే॒వాన్ హ॒విషా॑ వ॒ర్ధయం॑తీః . అ॒షా॒ఢాః కామ॒ముపా॑యంతు య॒జ్ఞం ..

యస్మి॒న్ బ్రహ్మాఽ॒భ్యజ॑య॒త్సర్వ॑మే॒తత్ . అ॒ముంచ॑ లో॒కమి॒దమూ॑చ॒ సర్వం᳚ .
తన్నో॒ నక్ష॑త్రమభి॒జిద్వి॒జిత్య॑ . శ్రియం॑ దధా॒త్వహృ॑ణీయమానం .
ఉ॒భౌ లో॒కౌ బ్రహ్మ॑ణా॒ సంజి॑తే॒మౌ . తన్నో॒ నక్ష॑త్రమభి॒జిద్విచ॑ష్టాం .
తస్మి॑న్వ॒యం పృత॑నా॒స్సంజ॑యేమ . తన్నో॑ దే॒వాసో॒ అను॑జానంతు॒ కామం᳚ ..

శృ॒ణ్వంతి॑ శ్రో॒ణామ॒మృత॑స్య గో॒పాం . పుణ్యా॑మస్యా॒ ఉప॑శృణోమి॒ వాచం᳚ .
మ॒హీం దే॒వీం విష్ణు॑పత్నీమజూ॒ర్యాం . ప్ర॒తీచీ॑ మేనాꣳ హ॒విషా॑ యజామః .
త్రే॒ధా విష్ణు॑రురుగా॒యో విచ॑క్రమే . మ॒హీం దివం॑ పృథి॒వీమం॒తరి॑క్షం .
తచ్ఛ్రో॒ణైతి॒శ్రవ॑ ఇ॒చ్ఛమా॑నా . పుణ్య॒ꣳ॒ శ్లోకం॒ యజ॑మానాయ కృణ్వ॒తీ ..

అ॒ష్టౌ దే॒వా వస॑వస్సో॒మ్యాసః॑ . చత॑స్రో దే॒వీర॒జరాః॒ శ్రవి॑ష్ఠాః .
తే య॒జ్ఞం పాం᳚తు॒ రజ॑సః పు॒రస్తా᳚త్ . సం॒వ॒త్స॒రీణ॑మ॒మృతꣳ॑ స్వ॒స్తి .
య॒జ్ఞం నః॑ పాంతు॒ వస॑వః పు॒రస్తా᳚త్ . ద॒క్షి॒ణ॒తో॑ఽభియం॑తు॒ శ్రవి॑ష్ఠాః .
పుణ్య॒న్నక్ష॑త్రమ॒భి సంవి॑శామ . మా నో॒ అరా॑తిర॒ఘశ॒ꣳ॒సాఽగన్న్॑ ..

క్ష॒త్రస్య॒ రాజా॒ వరు॑ణోఽధిరా॒జః . నక్ష॑త్రాణాꣳ శ॒తభి॑ష॒గ్వసి॑ష్ఠః .
తౌ దే॒వేభ్యః॑ కృణుతి దీ॒ర్ఘమాయుః॑ . శ॒తꣳ స॒హస్రా॑ భేష॒జాని॑ ధత్తః .
య॒జ్ఞన్నో॒ రాజా॒ వరు॑ణ॒ ఉప॒యాతు . తన్నో॒ విశ్వే॑ అ॒భి సంయం॑తు దే॒వాః .
తన్నో॒ నక్ష॑త్రꣳ శ॒తభి॑షగ్జుషా॒ణం . దీ॒ర్ఘమాయుః॒ ప్రతి॑రద్భేష॒జాని॑ ..

అ॒జ ఏక॑పా॒దుద॑గాత్పు॒రస్తా᳚త్ . విశ్వా॑ భూ॒తాని॑ ప్రతి॒ మోద॑మానః .
తస్య॑ దే॒వాః ప్ర॑స॒వం యం॑తి॒ సర్వే᳚ . ప్రో॒ష్ఠ॒ప॒దాసో॑ అ॒మృత॑స్య గో॒పాః .
వి॒భ్రాజ॑మానస్సమిధా॒ న ఉ॒గ్రః . ఆఽన్తరి॑క్షమరుహ॒దగం॒ద్యాం .
తꣳ సూర్యం॑ దే॒వమ॒జమేక॑పాదం . ప్రో॒ష్ఠ॒ప॒దాసో॒ అను॑యంతి॒ సర్వే᳚ ..

అహి॑ర్బు॒ధ్నియః॒ ప్రథ॑మా న ఏతి . శ్రేష్ఠో॑ దే॒వానా॑ము॒త మాను॑షాణాం .
తం బ్రా᳚హ్మ॒ణాస్సో॑మ॒పాస్సో॒మ్యాసః॑ . ప్రో॒ష్ఠ॒ప॒దాసో॑ అ॒భిర॑క్షంతి॒ సర్వే᳚ .
చ॒త్వార॒ ఏక॑మ॒భి కర్మ॑ దే॒వాః . ప్రో॒ష్ఠ॒ప॒దా స॒ ఇతి॒ యాన్ వదం॑తి .
తే బు॒ధ్నియం॑ పరి॒షద్యꣳ॑ స్తు॒వంతః॑ . అహిꣳ॑ రక్షంతి॒ నమ॑సోప॒సద్య॑ ..

పూ॒షా రే॒వత్యన్వే॑తి॒ పంథాం᳚ . పు॒ష్టి॒పతీ॑ పశు॒పా వాజ॑బస్త్యౌ .
ఇ॒మాని॑ హ॒వ్యా ప్రయ॑తా జుషా॒ణా . సు॒గైర్నో॒ యానై॒రుప॑యాతాం య॒జ్ఞం .
క్షు॒ద్రాన్ ప॒శూన్ ర॑క్షతు రే॒వతీ॑ నః . గావో॑ నో॒ అశ్వా॒ꣳ॒ అన్వే॑తు పూ॒షా .
అన్న॒ꣳ॒ రక్షం॑తౌ బహు॒దా విరూ॑పం . వాజꣳ॑ సనుతాం॒ యజ॑మానాయ య॒జ్ఞం ..

తద॒శ్వినా॑వశ్వ॒యుజోప॑యాతాం . శుభం॒గమి॑ష్ఠౌ సు॒యమే॑భి॒రశ్వైః᳚ .
స్వం నక్ష॑త్రꣳ హ॒విషా॒ యజం॑తౌ . మధ్వా॒సంపృ॑క్తౌ॒ యజు॑షా॒ సమ॑క్తౌ .
యౌ దే॒వానాం᳚ భి॒షజౌ᳚ హవ్యవా॒హౌ . విశ్వ॑స్య దూ॒తవ॒మృత॑స్య గో॒పౌ .
తౌ నక్ష॒త్రం జుజుషా॒ణోప॑యాతాం . నమో॒ఽశ్విభ్యాం᳚ కృణుమోఽశ్వ॒యుగ్భ్యాం᳚ ..

అప॑ పా॒ప్మానం॒ భర॑ణీర్భరంతు . తద్య॒మో రాజా॒ భగ॑వా॒న్॒ విచ॑ష్టాం .
లో॒కస్య॒ రాజా॑ మహ॒తో మ॒హాన్ హి . సు॒గం నః॒ పంథా॒మభ॑యం కృణోతు .
యస్మి॒న్నక్ష॑త్రే య॒మ ఏతి॒ రాజా᳚ . యస్మి॑న్నేనమ॒భ్యషిం॑చంత దే॒వాః .
తద॑స్య చి॒త్రꣳ హ॒విషా॑ యజామ . అప॑ పా॒ప్మానం॒ భర॑ణీర్భరంతు ..

ని॒వేశ॑నీ సం॒గమ॑నీ॒ వసూ॑నాం॒ విశ్వా॑ రూ॒పాణి॒ వసూ᳚న్యావే॒శయం॑తీ .
స॒హ॒స్ర॒పో॒షꣳ సు॒భగా॒ రరా॑ణా॒ సా న॒ ఆగ॒న్వర్చ॑సా సంవిదా॒నా ..

యత్తే॑ దే॒వా అద॑ధుర్భాగ॒ధేయ॒మమా॑వాస్యే సం॒వసం॑తో మహి॒త్వా .
సా నో॑ య॒జ్ఞం పి॑పృహి విశ్వవారే ర॒యిన్నో॑ ధేహి సుభగే సు॒వీరం᳚..

నవో॑ నవో భవతి॒ జాయ॑మా॒నోఽహ్నాం᳚ కే॒తురు॒షసా॑మే॒త్యగ్రే᳚ .
భా॒గం దే॒వేభ్యో॒ విద॑ధాత్యా॒యన్ ప్రచం॒ద్రమా᳚స్తిరితి దీ॒ర్ఘమాయుః॑ ..

యమా॑ది॒త్యా అ॒ꣳశు॒మా᳚ప్యా॒యయం॑తి॒ యమక్షి॑త॒మక్షి॑తయః॒ పిబం॑తి .
తేన॑ నో॒ రాజా॒ వరు॑ణో॒ బృహ॒స్పతి॒రాప్యాయయంతు భువ॑నస్య గో॒పాః ..

యే విరూ॑పే॒ సమ॑నసా సం॒వ్యయం॑తీ . స॒మా॒నం తంతుం॑ పరితాత॒నాతే᳚ .
వి॒భూ ప్ర॒భూ అ॑ను॒భూ వి॒శ్వతో॑ హువే . తే నో॒ నక్ష॑త్రే॒ హవ॒మగ॑మేతం .
వ॒యం దే॒వీ బ్రహ్మ॑ణా సంవిదా॒నాః . సు॒రత్నా॑సో దే॒వవీ॑తిం॒ దధా॑నాః .
అ॒హో॒రా॒త్రే హ॒విషా॑ వ॒ర్ధయం॑తః . అతి॑ పా॒ప్మాన॒మతి॑ముక్త్యాగమేమ .
ప్రత్యు॑వదృశ్యాయ॒తీ॑ . వ్యు॒చ్ఛంతీ॑ దుహి॒తా ది॒వః .
అ॒పో మ॒హీ వృ॑ణుతే॒ చక్షు॑షా . తమో॒ జ్యోతిష్కృణోతి సూ॒నరీ᳚ .
ఉ॑దు॒స్త్రియా᳚స్సచతే॒ సూర్యః॑ . స చా॑ ఉ॒ద్యన్నక్ష॑త్రమర్చి॒మత్ .
తవే॑దుషో॒ వ్యుషి॒ సూర్య॑స్య చ . సంభ॒క్తేన గమేమహి .
తన్నో॒ నక్ష॑త్రమర్చి॒మత్ . భా॒నుమత్తేజ॑ ఉ॒చ్చర॑త్ .
ఉప॑య॒జ్ఞమి॒హాగ॑మత్ .
ప్రనక్ష॑త్రాయదే॒వాయ॑ . ఇంద్రా॒యేందుꣳ॑ హవామహే .
స నః॑ సవి॒తా సు॑వత్స॒నిం . పు॒ష్టి॒దాం వీ॒రవ॑త్తమం .
ఉదు॑త్యం జా॒తవే॑దసం దే॒వం వ॑హంతి కే॒తవః॑ . దృ॒శే విశ్వా॑య॒ సూర్యం᳚ .
చి॒త్రం దే॒వానా॒ముద॑గా॒దనీ॑కం చక్షు॑ర్మి॒త్రస్య॒ వరు॑ణస్యా॒గ్నేః .
ఆఽప్రా॒ద్యావా॑ పృథి॒వీ అం॒తరి॑క్ష॒ꣳ॒ సూర్య॑ ఆ॒త్మా జగ॑తస్త॒స్థుష॑శ్చ .
ఆది॑తిర్న ఉరుష్య॒త్వదితిః॒ శర్మ॑ యచ్ఛతు . అది॑తిః పా॒త్వꣳహ॑సః .
మ॒హీమూ॒షు మా॒తరꣳ॑సువ్ర॒తానా॑మృ॒తస్య॒ పత్నీ॒మవ॑సే హువేమ .
తు॒వి॒క్ష॒త్రామ॒జరం॑తీమురూ॒చీꣳ సు॒శర్మా॑ణ॒మది॑తిꣳ సు॒ప్రణీ॑తం .
ఇ॒దం విష్ణు॒ర్విచ॑క్రమే త్రే॒ధా నిద॑ధే ప॒దం . సమూ॑ఢమస్య పాꣳసు॒రే .
ప్రతద్విష్ణు॑స్స్తవతే వీ॒ర్యా॑య . మృ॒గో న భీ॒మః కు॑చ॒రో గి॑రి॒ష్ఠాః .
యస్యో॒రుషు॑ త్రి॒షు వి॒క్రమ॑ణేషు . అధి॑క్షి॒యంతి॒ భువ॑నాని॒ విశ్వా᳚ .
అ॒గ్నిర్మూ॒ర్ధా ది॒వః క॒కుత్పతిః॑ పృథి॒వ్యా అ॒యం . అ॒పాꣳ రేతాꣳ॑సి జిన్వతి .
భువో॑ య॒జ్ఞస్య॒ రజ॑సశ్చ నే॒తా యత్రా॑ని॒యుద్భిః॒ సచ॑సే శి॒వాభిః॑ .
ది॒వి మూ॒ర్ధానం॑ దధిషే సువ॒షాం జి॒హ్వామ॑గ్నే చకృషే హవ్య॒వాహం᳚ .
అను॑నో॒ఽద్యాను॑మతిర్య॒జ్ఞం దే॒వేషు॑ మన్యతాం .
అ॒గ్నిశ్చ॑ హవ్య॒వాహ॑నో॒ భవ॑తాం దా॒శుషే॒ మయః॑ .
అన్విద॑నుమతే॒ త్వం మన్యా॑సై॒ శంచ॑ కృధి .
క్రత్వే॒ దక్షా॑య నోహి ను॒ ప్రణ॒ ఆయూꣳ॑షి తారిషః .
హ॒వ్య॒వాహ॑మభిమాతి॒షాహం᳚ . ర॒క్షో॒హణం॒ పృత॑నాసు జి॒ష్ణుం .
జ్యోతి॑ష్మంతం॒ దీద్య॑తం॒ పురంధిం . అ॒గ్నిꣳ స్వి॑ష్ట॒కృత॒ మాహు॑వేమ .
స్వి॑ష్టమగ్నే అ॒భితత్పృ॑ణాహి . విశ్వా॑ దేవ॒ పృ॑తనా అ॒భిష్య .
ఉ॒రున్నః॒ పంథాం᳚ ప్రది॒శన్విభా॑హి . జ్యోతి॑ష్మద్ధేహ్య॒జర॑న్న॒ ఆయుః॑ ..

అ॒గ్నయే॒ స్వాహా॒ కృత్తి॑కాభ్యః॒ స్వాహా᳚ .
అం॒బాయై॒ స్వాహా॑ దు॒లాయై॒ స్వాహా᳚ .
ని॒తం॒త్యై స్వాహా॒ఽభ్రయం॑తై॒ స్వాహా᳚ .
మే॒ఘయం॑త్యై॒ స్వాహా॑ వ॒ర్ష॒యం॑త్యై॒ స్వాహా᳚ .
చు॒పు॒ణీకా॑యై॒ స్వాహా᳚ .
ప్ర॒జాప॑తయే॒ స్వాహా॑ రోహి॒ణ్యై స్వాహా᳚ .
రోచ॑మానాయై॒ స్వాహా॑ ప్ర॒జాభ్యః॒ స్వాహా᳚ .
సోమా॑య॒ స్వాహా॑ మృగశీ॒ర్షాయ॒ స్వాహా᳚ .
ఇ॒న్వ॒కాభ్యః॒ స్వాహౌష॑ధీభ్యః॒ స్వాహా᳚ .
రా॒జ్యాయ॒ స్వాహా॒ఽభిజి॑త్యై॒ స్వాహా᳚ .
రు॒ద్రాయ॒ స్వాహా॒ఽఽర్ద్రాయై॒ స్వహా᳚ .
పిన్వ॑మానాయై॒ స్వాహా॒ ప॒శుభ్యః॒ స్వాహా᳚ .
అది॑త్యై॒ స్వాహా॒ పున॑ర్వసుభ్యాం .
స్వాహా భూ᳚త్యై॒ స్వాహా॒ ప్రజా᳚త్యై॒ స్వాహా᳚ .
బృహ॒స్పత॑యే॒ స్వాహా॑ తి॒ష్యా॑య॒ స్వాహా᳚ .
బ్ర॒హ్మ॒వ॒ర్చ॒సాయ॒ స్వాహా᳚ .
స॒ర్పేభ్యః॒ స్వాహా᳚ఽఽశ్రే॒షాభ్యః॒ స్వాహా᳚ .
దం॒త॒శూకే॑భ్యః॒ స్వాహా᳚ .
పి॒తృభ్యః॒ స్వాహా॑ మ॒ఘాభ్యః॑ .
స్వాహా॑ఽన॒ఘాభ్యః॒ స్వాహా॑ఽగ॒దాభ్యః॑ .
స్వాహా॑ఽరుంధ॒తీభ్యః॒ స్వాహా᳚ .
అ॒ర్య॒మ్ణే స్వాహా॒ ఫల్గు॑నీభ్యా॒ꣳ॒ స్వాహా᳚ .
ప॒శుభ్యః॒ స్వాహా᳚ .
భగా॑య॒ స్వాహా॒ ఫల్గు॑నీభ్యా॒ꣳ॒ స్వాహా᳚ .
శ్రేష్టాయా॑య॒ స్వాహా᳚ .
స॒వి॒త్రేస్వాహా॒ హస్తా॑య .
స్వాహా॑దద॒తే స్వాహా॑ పృణ॒తే .
స్వాహా᳚ ప్ర॒యచ్ఛ॑తే॒ స్వాహా᳚ ప్రతిగృభ్ణ॒తే స్వాహా᳚ .
త్వష్ట్రే॒ స్వాహా॑ చి॒త్రాయై॒ స్వాహా᳚ .
చైత్రా॑య॒ స్వాహా᳚ ప్ర॒జాయై॒ స్వాహా᳚ .
వా॒యవే॒ స్వాహా॒ నిష్ట్యా॑యై॒ స్వాహా᳚ .
కా॒మ॒చారా॑య॒ స్వాహా॒ఽభిజి॑త్యై॒ స్వాహా᳚ .
ఇం॒ద్రా॒గ్నిభ్యా॒ꣳ॒ స్వాహా॒ విశా॑ఖాభ్యా॒ꣳ॒ స్వాహా᳚ .
స్రేష్టయా॑య॒ స్వాహా॒ఽభిజి॑త్యై॒ స్వాహా᳚ .
పౌ॒ర్ణ॒మా॒స్యై స్వాహా॒ కామా॑య॒ స్వాహా గ॑త్యై॒ స్వాహా᳚ .
మి॒త్రాయ॒ స్వాహా॑ఽనూరా॒ధేభ్యః॒ స్వాహా᳚ .
మి॒త్ర॒ధేయా॑య॒  స్వాహా॒ఽభిజి॑త్యై॒ స్వాహా᳚ .
ఇంద్రా॑య॒స్వాహా᳚ జ్యే॒ష్ఠాయై॒ స్వాహా᳚ .
జ్యే॒ష్ఠయా॑య॒ స్వాహా॒ఽభిజి॑త్యై॒ స్వాహా᳚ .
ప్ర॒జాప॑తయే॒ స్వాహా॒ మూలా॑య॒ స్వాహా᳚ .
ప్ర॒జాయై॒ స్వాహా᳚ .
అ॒ద్భ్యః స్వాహా॑ఽషా॒ఢాభ్యః॒ స్వాహా᳚ .
స॒ము॒ద్రాయ॒ స్వాహా॒ కామా॑య॒ స్వాహా᳚ .
అ॒భిజి॑త్యై॒ స్వాహా᳚ .
విశ్వే᳚భ్యో దే॒వేభ్యః॒ స్వాహా॑ఽషా॒ఢాభ్యః॒ స్వాహా᳚ .
అ॒న॒ప॒జ॒య్యాయ॒ స్వాహా॒ జిత్యై॒ స్వాహా᳚ .
బ్రహ్మ॑ణే॒ స్వాహా॑ఽభి॒జితే॒ స్వాహా᳚ .
బ్ర॒హ్మ॒లో॒కాయ॒ స్వాహా॒ఽభిజి॑త్యై॒ స్వాహా᳚ .
విష్ణ॑వే॒ స్వాహా᳚ శ్రో॒ణాయై॒ స్వాహా᳚ .
శ్లోకా॑య॒ స్వాహా᳚ శ్రు॒తాయ॒స్స్వాహా᳚ .
వసు॑భ్యః॒ స్వాహా॒ శ్రవి॑ష్ఠాభ్యః॒ స్వాహా᳚ .
అగ్రా॑య॒ స్వాహా॒ పరీ᳚త్యై॒ స్వాహా᳚ .
వరు॑ణాయ॒ స్వాహా॒ శ॒తభి॑షజే॒ స్వాహా᳚ .
భే॒ష॒జేభ్యః॒ స్వాహా᳚ .
అ॒జాయైక॑పదే॒ స్వాహా᳚ ప్రోష్ఠప॒దేభ్యః॒ స్వాహా᳚ .
తేజ॑సే॒ స్వాహా᳚ బ్రహ్మవర్చ॒సాయ॒ స్వాహా᳚ .
అహ॑యే బు॒ధ్నియా॑య॒ స్వాహా᳚ ప్రోష్ఠప॒దేభ్యః॒ స్వాహా᳚ .
పూ॒ష్ణే స్వాహా॑ రే॒వత్యై॒ స్వాహా᳚ .
ప॒శుభ్యః॒ స్వాహా᳚ .
అ॒శ్విభ్యా॒ꣳ॒ స్వాహా᳚ఽశ్వ॒యుగ్భ్యా॒ꣳ॒ స్వాహా᳚ .
శ్రోత్రా॑య॒ స్వాహా॒ శ్రుత్యై॒ స్వాహా᳚ .
య॒మాయ॒ స్వాహా॑ఽపభ॒రణీభ్యః॒ స్వాహా᳚ .
రా॒జ్యాయ॒ స్వాహా॒ఽభిజి॑త్యై॒ స్వాహా᳚ .
అ॒మా॒వా॒స్యా॑యై॒ స్వాహా॒ కామా॑య॒ స్వాహా గ॑త్యై॒ స్వాహా᳚ .
చం॒ద్రమ॑సే॒ స్వాహా᳚ ప్రతీ॒దృశ్యా॑యై॒ స్వాహా᳚ .
అ॒హో॒రా॒త్రేభ్యః॒ స్వాహా᳚ఽర్ధమా॒సేభ్యః॒ స్వాహా᳚ .
మాసే᳚భ్యః॒ స్వాహ॒ర్తుభ్యః॒ స్వాహా᳚ .
సం॒వ॒త్స॒రాయ॒  స్వాహా᳚ .
అహ్నే॒ స్వాహా॒ రాత్రి॑యై॒ స్వాహా᳚ .
అతి॑ముక్త్యై॒ స్వాహా᳚ .
ఉ॒షసే॒ స్వాహా॒ వ్యు॑ష్టయై॒ స్వాహా᳚ .
వ్యూ॒షుష్యై॒ స్వాహా॒ వ్యు॒చ్ఛంత్యై॒ స్వాహా᳚ .
వ్యు॑ష్టాయై॒ స్వాహా᳚ .
నక్ష॑త్రాయ॒ స్వాహో॑దేష్య॒తే స్వాహా᳚ .
ఉ॒ద్య॒తే స్వాహోది॑తాయ॒ స్వాహా᳚ .
హర॑సే॒ స్వాహా॒ భర॑సే॒ స్వాహా᳚ .
భ్రాజ॑సే॒ స్వాహా॒ తేజ॑సే॒ స్వాహా᳚ .
తప॑సే॒ స్వాహా॒ బ్రహ్మవర్చ॒సాయ॒ స్వాహా᳚ .
సూర్యా॑య॒ స్వాహా॒ నక్ష॑త్రేభ్యః॒  స్వాహా᳚ .
ప్ర॒తి॒ష్ఠాయై॒ స్వాహా᳚ .
ఆది॑త్యై॒ స్వాహా᳚ ప్రతి॒ష్ఠయై॒ స్వాహా᳚ .
విష్ణ॑వే॒ స్వాహా॑ య॒జ్ఞాయ॒ స్వాహా᳚ .
ప్ర॒తి॒ష్ఠాయై॒ స్వాహా᳚..

ద॒ధి॒క్రావిణ్ణో॑ అకారిషం జి॒ష్ణోరశ్వ॑స్య వా॒జినః॑ .
సు॒ర॒భి నో॒ ముఖా॑కర॒త్ ప్రణ॒ ఆయూꣳ॑షి తారిషత్ ..

ఆపో॒హిష్ఠా మ॑యో॒ భువ॒స్తాన॑ ఊ॒ర్జే ద॑ధాతన . మ॒హేరణా॑య చక్ష॑సే ..

యోవః॑ శి॒వత॑మో॒ రస॒స్తస్య॑ భాజయతే॒హనః॑ . ఉ॒శ॒తీరి॑వ మా॒తరః॑ ..

తస్మా॒ అరం॑ గమామ వో॒ యస్య॒ క్షయా॑య॒ జిన్వ॑థ . ఆపో॑ జ॒నయ॑థా చ నః ..

ఉదు॑త్త॒మం వ॑రుణ॒పాశ॑మ॒స్మదవా॑ధ॒మం విమ॑ధ్య॒మꣳ శ్ర॑థాయ .
అథా॑ వ॒యమా॑దిత్యవ్ర॒తే తవానా॑గసో॒ అది॑తయే స్యామ .
అస్త॑భ్నా॒ద్॒ ద్యామృ॑ష॒భో అం॒తరి॑క్ష॒మమి॑మీత వరి॒మాణం॑ పృథి॒వ్యా
ఆసీ॑ద॒ద్విశ్వా॒ భువ॑నాని స॒మ్రాడ్విశ్వేత్తని॒ వరు॑ణస్య వ్ర॒తాని॑ .
యత్కించే॒దం వ॑రుణ॒దైవ్యై॒ జనే॑ఽభిద్రో॒హం మ॑ను॒ష్యా᳚శ్చరామసి .
అచి॑త్తీయత్తవ॒ ధర్మా॑ యుయోపి॒మ మా న॒స్తస్మా॒దేన॑సో దేవ రీరిషః ..

కి॒త॒వాసో॒ యద్రి॑రి॒పుర్న దీ॒వి యద్వా॑ఘా స॒త్యము॒తయన్న వి॒ద్మ .
సర్వా॒ తా విష్య॑ శిథి॒రేవ॑ దే॒వథా॑ తే స్యామ వరుణప్రి॒యాసః॑ ..

అవ॑ తే॒ హేడో॑ వరుణ॒ నమో॑భి॒రవ॑య॒జ్ఞేభి॑రీమహే హ॒విర్భిః॑ .
క్షయ॑న్న॒స్మభ్య॑మసురప్రచేతో॒ రాజ॒న్నేనాꣳ॑సిశిశ్రథః కృ॒తాని॑..

తత్త్వా॑యామి॒ బ్రహ్మ॑ణా॒ వంద॑మాన॒స్తదాశా᳚స్తే॒ యజ॑మానో హ॒విర్భిః॑ .
అహే॑డమానో వరుణే॒హ బో॒ధ్యురు॑శꣳస॒ మా న॒ ఆయుః॒ ప్రమో॑షీః ..

హిర॑ణ్యవర్ణాః॒ శుచ॑యః పావ॒కా యాసు॑ జా॒తః క॒శ్యపో॒ యాస్వింద్రః॑ .
అ॒గ్నిం యా గర్భం॑ దధి॒రే విరూ॑పా॒స్తాన॒ ఆప॒శ్శꣳ స్యో॒నా భ॑వంతు ..

యాసా॒ꣳ॒ రాజా॒ వరు॑ణో॒ యాతి॒ మధ్యే॑ సత్యానృ॒తే అ॑వ॒పశ్యం॒ జనా॑నాం .
మ॒ధు॒శ్చుత॒శ్శుచ॑యో॒ యాః పా॑వ॒కాస్తా న॒ ఆప॒శ్శꣳ స్యో॒నా భ॑వంతు ..

యాసాం᳚ దే॒వా ది॒వి కృ॒ణ్వంతి॑ భ॒క్షం యా అం॒తరి॑క్షే బహు॒ధా భవం॑తి .
యాః పృ॑థి॒వీం పయ॑సోం॒దంతి శు॒క్రాస్తా న॒ ఆప॒శ్శꣳ స్యో॒నా భ॑వంతు ..

శి॒వేన॑ మా॒ చక్షు॑షా పశ్యతాపశ్శి॒వయా॑ త॒నువోప॑ స్పృశత॒ త్వచం॑ మే .
సర్వాꣳ॑ అ॒గ్నీꣳ ర॑ప్సు॒షదో॑ హువో వో॒ మయి॒ వర్చో॒ బల॒మోజో॒ నిధ॑త్త ..

పవ॑మాన॒స్సువ॒ర్జనః॑ . ప॒విత్రే॑ణ॒ విచ॑ర్షణిః .
యః పోతా॒ స పు॑నాతు మా . పు॒నంతు॑ మా దేవజ॒నాః .
పు॒నంతు॒ మన॑వో ధి॒యా . పు॒నంతు॒ విశ్వ॑ ఆ॒యవః॑ .
జాత॑వేదః పవిత్ర॑వత్ . ప॒విత్రే॑ణ పునాహి మా .
శు॒క్రేణ॑ దేవ॒దీద్య॑త్ . అగ్నే॒ క్రత్వా॒ క్రతూ॒ꣳ॒ రను॑ .
యత్తే॑ ప॒విత్ర॑మ॒ర్చిషి॑ . అగ్నే॒ విత॑తమంత॒రా .
బ్రహ్మ॒ తేన॑ పునీమహే . ఉ॒భాభ్యాం᳚ దేవసవితః .
ప॒విత్రే॑ణ స॒వేన॑ చ . ఇ॒దం బ్రహ్మ॑ పునీమహే .
వై॒శ్వ॒దే॒వీ పు॑న॒తీ దే॒వ్యాగా᳚త్ . యస్యై॑ బ॒హ్వీస్త॒నువో॑ వీ॒తపృ॑ష్తాః .
తయా॒ మదం॑తః సధ॒మాద్యే॑షు . వ॒యꣳ స్యా॑మ॒ పత॑యో రయీ॒ణాం .
వై॒శ్వా॒న॒రో ర॒శ్మిభి॑ర్మా పునాతు . వాతః॑ ప్రా॒ణేనే॑షి॒రో మ॑యో॒ భూః .
ధ్యావా॑పృథి॒వీ పయ॑సా॒ పయో॑భిః . ఋ॒తావ॑రీ య॒జ్ఞియే॑ మా పునీతాం .
బృ॒హద్భిః॑ సవిత॒స్తృభిః॑ . వర్షి॑ష్ఠైర్దేవ॒మన్మ॑భిః .
అగ్నే॒ దక్షైః᳚ పునాహి మా . యేన॑ దే॒వా అపు॑నత .
యేనాపో॑ ది॒వ్యంకశః॑ . తేన॑ ది॒వ్యేన॒ బ్రహ్మ॑ణా .
ఇ॒దం బ్రహ్మ॑ పునీమహే . యః పా॑వమా॒నీర॒ధ్యేతి॑ .
ఋషి॑భి॒స్సంభృ॑త॒ꣳ॒ రసం᳚ . సర్వ॒ꣳ॒ స పూ॒తమ॑శ్నాతి .
స్వ॒ది॒తం మా॑త॒రిశ్వ॑నా . పా॒వ॒మానీర్యో అ॒ధ్యేతి॑ .
ఋషి॑భి॒స్సంభృ॑త॒ꣳ॒ రసం᳚ . తస్మై॒ సర॑స్వతీ దుహే .
క్షీ॒రꣳ స॒ర్పిర్మధూ॑ద॒కం . పా॒వ॒మా॒నీస్స్వ॒స్తయ॑నీః .
సు॒దుఘా॒హి పయ॑స్వతీః . ఋషి॑భి॒స్సంభృ॑తో॒ రసః॑ .
బ్రా॒హ్మ॒ణేష్వ॒మృతꣳ॑ హి॒తం . పా॒వ॒మా॒నీర్ది॑శంతు నః .
ఇ॒మం లో॒కమథో॑ అ॒ముం . కామాం॒థ్సమ॑ర్ధయంతు నః .
దే॒వీర్దే॒వైః స॒మాభృ॑తాః . పా॒వ॒మా॒నీస్స్వ॒స్త్యయ॑నీః .
సు॒దుఘా॒హి ఘృ॑త॒శ్చుతః॑ . ఋషి॑భి॒స్సంభృ॑తో॒ రసః॑ .
బ్రా॒హ్మ॒ణేష్వ॒మృతꣳ॑ హి॒తం . యేన॑ దే॒వాః ప॒విత్రే॑ణ .
ఆ॒త్మానం॑ పు॒నతే॒ సదా᳚ . తేన॑ స॒హస్ర॑ధారేణ .
పా॒వ॒మా॒న్యః పు॑నంతు మా . ప్రా॒జా॒ప॒త్యం ప॒విత్రం᳚ .
శ॒తోధ్యా॑మꣳ హిర॒ణ్మయం᳚ .  తేన॑ బ్రహ్మ॒ విదో॑ వ॒యం .
పూ॒తం బ్రహ్మ॑ పునీమహే . ఇంద్ర॑స్సునీ॒తీ స॒హమా॑ పునాతు .
సోమ॑స్స్వ॒స్త్యా వరు॑ణస్స॒మీచ్యా᳚ . యమో॒ రజా᳚ ప్రమృ॒ణాభిః॑ పునాతు మా .
జా॒తవే॑దా మో॒ర్జయం॑త్యా పునాతు . భూర్భువ॒స్సువః॑ .

తచ్ఛం॒ యోరావృ॑ణీమహే . గా॒తుం య॒జ్ఞాయ॑ .
గా॒తుం యజ్ఞప॑తయే . దైవీ᳚స్స్వ॒స్తిర॑స్తు నః .
స్వ॒స్తిర్మాను॑షేభ్యః . ఊ॒ర్ధ్వం జి॑గాతు భేష॒జం .
శన్నో॑ అస్తు ద్వి॒పదే᳚ . శం చతు॑ష్పదే .
ఓం శాంతి॒శ్శాంతి॒శ్శాంతిః॑ .

నమో॒ బ్రహ్మ॑ణే॒ నమో॑ అస్త్వ॒గ్నయే॒ నమః॑ పృథి॒వ్యై నమ॒ ఓష॑ధీభ్యః .
నమో॑ వా॒చే నమో॑ వా॒చస్పత॑యే॒ విష్ణ॑వే బృహ॒తే క॑రోమి ..

ఓం శాంతి॒శ్శాంతి॒శ్శాంతిః॑ .

.. ప్రోక్షణ మంత్రాః ..

ఆపో॒హిష్ఠా మ॑యో॒ భువ॒స్తాన॑ ఊ॒ర్జే ద॑ధాతన . మ॒హేరణా॑య చక్ష॑సే ..

యోవః॑ శి॒వత॑మో॒ రస॒స్తస్య॑ భాజయతే॒హనః॑ . ఉ॒శ॒తీరి॑వ మా॒తరః॑ ..

తస్మా॒ అరం॑ గమామ వో॒ యస్య॒ క్షయా॑య॒ జిన్వ॑థ . ఆపో॑ జ॒నయ॑థా చ నః ..

దే॒వస్య॑ త్వా సవి॒తుః ప్ర॑స॒వే . అ॒శ్వినో᳚ర్బా॒హుభ్యాం᳚ . పూ॒ష్ణో హస్తా᳚భ్యాం .
అ॒శ్వినో॒ర్భైష॑జ్యేన . తేజ॑సే బ్రహ్మవర్చ॒సాయా॒భిషిం॑చామి ..

దే॒వస్య॑ త్వా సవి॒తుః ప్ర॑స॒వే . అ॒శ్వినో᳚ర్బా॒హుభ్యాం᳚ . పూ॒ష్ణో హస్తా᳚భ్యాం .
సర॑స్వత్యై॒ భైష॑జ్యేన . వీ॒ర్యా॑యా॒న్నాద్యా॑యా॒భిషిం॑చామి ..

దే॒వస్య॑ త్వా సవి॒తుః ప్ర॑స॒వే . అ॒శ్వినో᳚ర్బా॒హుభ్యాం᳚ . పూ॒ష్ణో హస్తా᳚భ్యాం .
ఇంద్ర॑స్యేంద్రి॒యేణ॑ . శ్రి॒యే యశ॑సే॒ బలా॑యా॒భిషిం॑చామి ..

దే॒వస్య॑ త్వా సవి॒తుః ప్ర॑స॒వే᳚ఽశ్వినో᳚ర్బా॒హుభ్యాం᳚ పూ॒ష్ణో హస్తా᳚భ్యా॒ꣳ॒
సర॑స్వత్యై॒ వా॒చో యం॒తుర్యం॒త్రేణా॒గ్నేస్త్వా॒ సామ్రా᳚జ్యేనా॒॒భిషిం॑చామి ..

దే॒వస్య॑ త్వా సవి॒తుః ప్ర॑స॒వే᳚ఽశ్వినో᳚ర్బా॒హుభ్యాం᳚ పూ॒ష్ణో హస్తా᳚భ్యా॒ꣳ॒
సర॑స్వత్యై॒ వా॒చో యం॒తుర్యం॒త్రేణ॒ బృహ॒స్పతే᳚స్త్వా॒ సామ్రా᳚జ్యేనా॒॒భిషిం॑చామి ..

ద్రు॒ప॒దాది॑వ॒ ముంచ॑తు . ద్రు॒ప॒దాది॒వేన్ము॑ముచా॒నః .
స్వి॒న్నః స్నా॒త్వీ మలా॑దివ . పూ॒తం ప॒విత్రే॑ణే॒వాజ్యం᳚ .
ఆప॑శ్శుంధంతు॒ మైన॑సః .

ఆపో॒ వా ఇ॒దꣳ సర్వం॒ విశ్వా॑ భూ॒తాన్యాపః॑ ప్రా॒ణా వా ఆపః॑
ప॒శవ॒ ఆపోఽన్న॒మాపోఽమృ॑త॒మాపః॑ స॒మ్రాడాపో॑ వి॒రాడాపః॑
స్వ॒రాడాప॒శ్ఛందా॒ꣳ॒స్యాపో॒ జ్యోతీ॒ꣳ॒ష్యాపో॒
యజూ॒ꣳ॒ష్యాప॑స్స॒త్యమాప॒స్సర్వా॑ దే॒వతా॒ ఆపో॒
భూర్భువ॒స్సువ॒రాప॒ ఓం ..

.. ఉదకశాంతి - మంత్రపాఠః సమాప్తః ..


Encoded with Accents by Rajagopal Iyer
Proofread by Rajagopal and Krishnan rkiyengar at gmail.com

