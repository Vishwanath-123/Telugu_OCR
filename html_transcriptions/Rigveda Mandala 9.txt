 ఋగ్వేదః మండలం 9 

స్వాది॑ష్ఠయా॒ మది॑ష్ఠయా॒ పవ॑స్వ సోమ॒ ధార॑యా .
ఇంద్రా॑య॒ పాత॑వే సు॒తః .. 9.001.01
ర॒క్షో॒హా వి॒శ్వచ॑ర్షణిర॒భి యోని॒మయో॑హతం .
ద్రుణా॑ స॒ధస్థ॒మాస॑దత్ .. 9.001.02
వ॒రి॒వో॒ధాత॑మో భవ॒ మంహి॑ష్ఠో వృత్ర॒హంత॑మః .
పర్షి॒ రాధో॑ మ॒ఘోనాం॑ .. 9.001.03
అ॒భ్య॑ర్ష మ॒హానాం॑ దే॒వానాం॑ వీ॒తిమంధ॑సా .
అ॒భి వాజ॑ము॒త శ్రవః॑ .. 9.001.04
త్వామచ్ఛా॑ చరామసి॒ తదిదర్థం॑ ది॒వేది॑వే .
ఇందో॒ త్వే న॑ ఆ॒శసః॑ .. 9.001.05
పు॒నాతి॑ తే పరి॒స్రుతం॒ సోమం॒ సూర్య॑స్య దుహి॒తా .
వారే॑ణ॒ శశ్వ॑తా॒ తనా॑ .. 9.001.06
తమీ॒మణ్వీః॑ సమ॒ర్య ఆ గృ॒భ్ణంతి॒ యోష॑ణో॒ దశ॑ .
స్వసా॑రః॒ పార్యే॑ ది॒వి .. 9.001.07
తమీం॑ హిన్వంత్య॒గ్రువో॒ ధమం॑తి బాకు॒రం దృతిం॑ .
త్రి॒ధాతు॑ వార॒ణం మధు॑ .. 9.001.08
అ॒భీ॒3॒॑మమఘ్న్యా॑ ఉ॒త శ్రీ॒ణంతి॑ ధే॒నవః॒ శిశుం॑ .
సోమ॒మింద్రా॑య॒ పాత॑వే .. 9.001.09
అ॒స్యేదింద్రో॒ మదే॒ష్వా విశ్వా॑ వృ॒త్రాణి॑ జిఘ్నతే .
శూరో॑ మ॒ఘా చ॑ మంహతే .. 9.001.10

పవ॑స్వ దేవ॒వీరతి॑ ప॒విత్రం॑ సోమ॒ రంహ్యా॑ .
ఇంద్ర॑మిందో॒ వృషా వి॑శ .. 9.002.01
ఆ వ॑చ్యస్వ॒ మహి॒ ప్సరో॒ వృషేం॑దో ద్యు॒మ్నవ॑త్తమః .
ఆ యోనిం॑ ధర్ణ॒సిః స॑దః .. 9.002.02
అధు॑క్షత ప్రి॒యం మధు॒ ధారా॑ సు॒తస్య॑ వే॒ధసః॑ .
అ॒పో వ॑సిష్ట సు॒క్రతుః॑ .. 9.002.03
మ॒హాంతం॑ త్వా మ॒హీరన్వాపో॑ అర్షంతి॒ సింధ॑వః .
యద్గోభి॑ర్వాసయి॒ష్యసే॑ .. 9.002.04
స॒ము॒ద్రో అ॒ప్సు మా॑మృజే విష్టం॒భో ధ॒రుణో॑ ది॒వః .
సోమః॑ ప॒విత్రే॑ అస్మ॒యుః .. 9.002.05
అచి॑క్రద॒ద్వృషా॒ హరి॑ర్మ॒హాన్మి॒త్రో న ద॑ర్శ॒తః .
సం సూర్యే॑ణ రోచతే .. 9.002.06
గిర॑స్త ఇంద॒ ఓజ॑సా మర్మృ॒జ్యంతే॑ అప॒స్యువః॑ .
యాభి॒ర్మదా॑య॒ శుంభ॑సే .. 9.002.07
తం త్వా॒ మదా॑య॒ ఘృష్వ॑య ఉ లోకకృ॒త్నుమీ॑మహే .
తవ॒ ప్రశ॑స్తయో మ॒హీః .. 9.002.08
అ॒స్మభ్య॑మిందవింద్ర॒యుర్మధ్వః॑ పవస్వ॒ ధార॑యా .
ప॒ర్జన్యో॑ వృష్టి॒మాఀ ఇ॑వ .. 9.002.09
గో॒షా ఇం॑దో నృ॒షా అ॑స్యశ్వ॒సా వా॑జ॒సా ఉ॒త .
ఆ॒త్మా య॒జ్ఞస్య॑ పూ॒ర్వ్యః .. 9.002.10

ఏ॒ష దే॒వో అమ॑ర్త్యః పర్ణ॒వీరి॑వ దీయతి .
అ॒భి ద్రోణా॑న్యా॒సదం॑ .. 9.003.01
ఏ॒ష దే॒వో వి॒పా కృ॒తోఽతి॒ హ్వరాం॑సి ధావతి .
పవ॑మానో॒ అదా॑భ్యః .. 9.003.02
ఏ॒ష దే॒వో వి॑ప॒న్యుభిః॒ పవ॑మాన ఋతా॒యుభిః॑ .
హరి॒ర్వాజా॑య మృజ్యతే .. 9.003.03
ఏ॒ష విశ్వా॑ని॒ వార్యా॒ శూరో॒ యన్ని॑వ॒ సత్వ॑భిః .
పవ॑మానః సిషాసతి .. 9.003.04
ఏ॒ష దే॒వో ర॑థర్యతి॒ పవ॑మానో దశస్యతి .
ఆ॒విష్కృ॑ణోతి వగ్వ॒నుం .. 9.003.05
ఏ॒ష విప్రై॑ర॒భిష్టు॑తో॒ఽపో దే॒వో వి గా॑హతే .
దధ॒ద్రత్నా॑ని దా॒శుషే॑ .. 9.003.06
ఏ॒ష దివం॒ వి ధా॑వతి తి॒రో రజాం॑సి॒ ధార॑యా .
పవ॑మానః॒ కని॑క్రదత్ .. 9.003.07
ఏ॒ష దివం॒ వ్యాస॑రత్తి॒రో రజాం॒స్యస్పృ॑తః .
పవ॑మానః స్వధ్వ॒రః .. 9.003.08
ఏ॒ష ప్ర॒త్నేన॒ జన్మ॑నా దే॒వో దే॒వేభ్యః॑ సు॒తః .
హరిః॑ ప॒విత్రే॑ అర్షతి .. 9.003.09
ఏ॒ష ఉ॒ స్య పు॑రువ్ర॒తో జ॑జ్ఞా॒నో జ॒నయ॒న్నిషః॑ .
ధార॑యా పవతే సు॒తః .. 9.003.10

సనా॑ చ సోమ॒ జేషి॑ చ॒ పవ॑మాన॒ మహి॒ శ్రవః॑ .
అథా॑ నో॒ వస్య॑సస్కృధి .. 9.004.01
సనా॒ జ్యోతిః॒ సనా॒ స్వ1॒॑ర్విశ్వా॑ చ సోమ॒ సౌభ॑గా .
అథా॑ నో॒ వస్య॑సస్కృధి .. 9.004.02
సనా॒ దక్ష॑ము॒త క్రతు॒మప॑ సోమ॒ మృధో॑ జహి .
అథా॑ నో॒ వస్య॑సస్కృధి .. 9.004.03
పవీ॑తారః పునీ॒తన॒ సోమ॒మింద్రా॑య॒ పాత॑వే .
అథా॑ నో॒ వస్య॑సస్కృధి .. 9.004.04
త్వం సూర్యే॑ న॒ ఆ భ॑జ॒ తవ॒ క్రత్వా॒ తవో॒తిభిః॑ .
అథా॑ నో॒ వస్య॑సస్కృధి .. 9.004.05
తవ॒ క్రత్వా॒ తవో॒తిభి॒ర్జ్యోక్ప॑శ్యేమ॒ సూర్యం॑ .
అథా॑ నో॒ వస్య॑సస్కృధి .. 9.004.06
అ॒భ్య॑ర్ష స్వాయుధ॒ సోమ॑ ద్వి॒బర్హ॑సం ర॒యిం .
అథా॑ నో॒ వస్య॑సస్కృధి .. 9.004.07
అ॒భ్య1॒॑ర్షాన॑పచ్యుతో ర॒యిం స॒మత్సు॑ సాస॒హిః .
అథా॑ నో॒ వస్య॑సస్కృధి .. 9.004.08
త్వాం య॒జ్ఞైర॑వీవృధ॒న్పవ॑మాన॒ విధ॑ర్మణి .
అథా॑ నో॒ వస్య॑సస్కృధి .. 9.004.09
ర॒యిం న॑శ్చి॒త్రమ॒శ్విన॒మిందో॑ వి॒శ్వాయు॒మా భ॑ర .
అథా॑ నో॒ వస్య॑సస్కృధి .. 9.004.10

సమి॑ద్ధో వి॒శ్వత॒స్పతిః॒ పవ॑మానో॒ వి రా॑జతి .
ప్రీ॒ణన్వృషా॒ కని॑క్రదత్ .. 9.005.01
తనూ॒నపా॒త్పవ॑మానః॒ శృంగే॒ శిశా॑నో అర్షతి .
అం॒తరి॑క్షేణ॒ రార॑జత్ .. 9.005.02
ఈ॒ళేన్యః॒ పవ॑మానో ర॒యిర్వి రా॑జతి ద్యు॒మాన్ .
మధో॒ర్ధారా॑భి॒రోజ॑సా .. 9.005.03
బ॒ర్హిః ప్రా॒చీన॒మోజ॑సా॒ పవ॑మానః స్తృ॒ణన్హరిః॑ .
దే॒వేషు॑ దే॒వ ఈ॑యతే .. 9.005.04
ఉదాతై॑ర్జిహతే బృ॒హద్ద్వారో॑ దే॒వీర్హి॑ర॒ణ్యయీః॑ .
పవ॑మానేన॒ సుష్టు॑తాః .. 9.005.05
సు॒శి॒ల్పే బృ॑హ॒తీ మ॒హీ పవ॑మానో వృషణ్యతి .
నక్తో॒షాసా॒ న ద॑ర్శ॒తే .. 9.005.06
ఉ॒భా దే॒వా నృ॒చక్ష॑సా॒ హోతా॑రా॒ దైవ్యా॑ హువే .
పవ॑మాన॒ ఇంద్రో॒ వృషా॑ .. 9.005.07
భార॑తీ॒ పవ॑మానస్య॒ సర॑స్వ॒తీళా॑ మ॒హీ .
ఇ॒మం నో॑ య॒జ్ఞమా గ॑మంతి॒స్రో దే॒వీః సు॒పేశ॑సః .. 9.005.08
త్వష్టా॑రమగ్ర॒జాం గో॒పాం పు॑రో॒యావా॑న॒మా హు॑వే .
ఇందు॒రింద్రో॒ వృషా॒ హరిః॒ పవ॑మానః ప్ర॒జాప॑తిః .. 9.005.09
వన॒స్పతిం॑ పవమాన॒ మధ్వా॒ సమం॑గ్ధి॒ ధార॑యా .
స॒హస్ర॑వల్శం॒ హరి॑తం॒ భ్రాజ॑మానం హిర॒ణ్యయం॑ .. 9.005.10
విశ్వే॑ దేవాః॒ స్వాహా॑కృతిం॒ పవ॑మాన॒స్యా గ॑త .
వా॒యుర్బృహ॒స్పతిః॒ సూర్యో॒ఽగ్నిరింద్రః॑ స॒జోష॑సః .. 9.005.11

మం॒ద్రయా॑ సోమ॒ ధార॑యా॒ వృషా॑ పవస్వ దేవ॒యుః .
అవ్యో॒ వారే॑ష్వస్మ॒యుః .. 9.006.01
అ॒భి త్యం మద్యం॒ మద॒మింద॒వింద్ర॒ ఇతి॑ క్షర .
అ॒భి వా॒జినో॒ అర్వ॑తః .. 9.006.02
అ॒భి త్యం పూ॒ర్వ్యం మదం॑ సువా॒నో అ॑ర్ష ప॒విత్ర॒ ఆ .
అ॒భి వాజ॑ము॒త శ్రవః॑ .. 9.006.03
అను॑ ద్ర॒ప్సాస॒ ఇంద॑వ॒ ఆపో॒ న ప్ర॒వతా॑సరన్ .
పు॒నా॒నా ఇంద్ర॑మాశత .. 9.006.04
యమత్య॑మివ వా॒జినం॑ మృ॒జంతి॒ యోష॑ణో॒ దశ॑ .
వనే॒ క్రీళం॑త॒మత్య॑విం .. 9.006.05
తం గోభి॒ర్వృష॑ణం॒ రసం॒ మదా॑య దే॒వవీ॑తయే .
సు॒తం భరా॑య॒ సం సృ॑జ .. 9.006.06
దే॒వో దే॒వాయ॒ ధార॒యేంద్రా॑య పవతే సు॒తః .
పయో॒ యద॑స్య పీ॒పయ॑త్ .. 9.006.07
ఆ॒త్మా య॒జ్ఞస్య॒ రంహ్యా॑ సుష్వా॒ణః ప॑వతే సు॒తః .
ప్ర॒త్నం ని పా॑తి॒ కావ్యం॑ .. 9.006.08
ఏ॒వా పు॑నా॒న ఇం॑ద్ర॒యుర్మదం॑ మదిష్ఠ వీ॒తయే॑ .
గుహా॑ చిద్దధిషే॒ గిరః॑ .. 9.006.09

అసృ॑గ్ర॒మింద॑వః ప॒థా ధర్మ॑న్నృ॒తస్య॑ సు॒శ్రియః॑ .
వి॒దా॒నా అ॑స్య॒ యోజ॑నం .. 9.007.01
ప్ర ధారా॒ మధ్వో॑ అగ్రి॒యో మ॒హీర॒పో వి గా॑హతే .
హ॒విర్హ॒విష్షు॒ వంద్యః॑ .. 9.007.02
ప్ర యు॒జో వా॒చో అ॑గ్రి॒యో వృషావ॑ చక్రద॒ద్వనే॑ .
సద్మా॒భి స॒త్యో అ॑ధ్వ॒రః .. 9.007.03
పరి॒ యత్కావ్యా॑ క॒విర్నృ॒మ్ణా వసా॑నో॒ అర్ష॑తి .
స్వ॑ర్వా॒జీ సి॑షాసతి .. 9.007.04
పవ॑మానో అ॒భి స్పృధో॒ విశో॒ రాజే॑వ సీదతి .
యదీ॑మృ॒ణ్వంతి॑ వే॒ధసః॑ .. 9.007.05
అవ్యో॒ వారే॒ పరి॑ ప్రి॒యో హరి॒ర్వనే॑షు సీదతి .
రే॒భో వ॑నుష్యతే మ॒తీ .. 9.007.06
స వా॒యుమింద్ర॑మ॒శ్వినా॑ సా॒కం మదే॑న గచ్ఛతి .
రణా॒ యో అ॑స్య॒ ధర్మ॑భిః .. 9.007.07
ఆ మి॒త్రావరు॑ణా॒ భగం॒ మధ్వః॑ పవంత ఊ॒ర్మయః॑ .
వి॒దా॒నా అ॑స్య॒ శక్మ॑భిః .. 9.007.08
అ॒స్మభ్యం॑ రోదసీ ర॒యిం మధ్వో॒ వాజ॑స్య సా॒తయే॑ .
శ్రవో॒ వసూ॑ని॒ సం జి॑తం .. 9.007.09

ఏ॒తే సోమా॑ అ॒భి ప్రి॒యమింద్ర॑స్య॒ కామ॑మక్షరన్ .
వర్ధం॑తో అస్య వీ॒ర్యం॑ .. 9.008.01
పు॒నా॒నాస॑శ్చమూ॒షదో॒ గచ్ఛం॑తో వా॒యుమ॒శ్వినా॑ .
తే నో॑ ధాంతు సు॒వీర్యం॑ .. 9.008.02
ఇంద్ర॑స్య సోమ॒ రాధ॑సే పునా॒నో హార్ది॑ చోదయ .
ఋ॒తస్య॒ యోని॑మా॒సదం॑ .. 9.008.03
మృ॒జంతి॑ త్వా॒ దశ॒ క్షిపో॑ హి॒న్వంతి॑ స॒ప్త ధీ॒తయః॑ .
అను॒ విప్రా॑ అమాదిషుః .. 9.008.04
దే॒వేభ్య॑స్త్వా॒ మదా॑య॒ కం సృ॑జా॒నమతి॑ మే॒ష్యః॑ .
సం గోభి॑ర్వాసయామసి .. 9.008.05
పు॒నా॒నః క॒లశే॒ష్వా వస్త్రా॑ణ్యరు॒షో హరిః॑ .
పరి॒ గవ్యా॑న్యవ్యత .. 9.008.06
మ॒ఘోన॒ ఆ ప॑వస్వ నో జ॒హి విశ్వా॒ అప॒ ద్విషః॑ .
ఇందో॒ సఖా॑య॒మా వి॑శ .. 9.008.07
వృ॒ష్టిం ది॒వః పరి॑ స్రవ ద్యు॒మ్నం పృ॑థి॒వ్యా అధి॑ .
సహో॑ నః సోమ పృ॒త్సు ధాః॑ .. 9.008.08
నృ॒చక్ష॑సం త్వా వ॒యమింద్ర॑పీతం స్వ॒ర్విదం॑ .
భ॒క్షీ॒మహి॑ ప్ర॒జామిషం॑ .. 9.008.09

పరి॑ ప్రి॒యా ది॒వః క॒విర్వయాం॑సి న॒ప్త్యో॑ర్హి॒తః .
సు॒వా॒నో యా॑తి క॒విక్ర॑తుః .. 9.009.01
ప్రప్ర॒ క్షయా॑య॒ పన్య॑సే॒ జనా॑య॒ జుష్టో॑ అ॒ద్రుహే॑ .
వీ॒త్య॑ర్ష॒ చని॑ష్ఠయా .. 9.009.02
స సూ॒నుర్మా॒తరా॒ శుచి॑ర్జా॒తో జా॒తే అ॑రోచయత్ .
మ॒హాన్మ॒హీ ఋ॑తా॒వృధా॑ .. 9.009.03
స స॒ప్త ధీ॒తిభి॑ర్హి॒తో న॒ద్యో॑ అజిన్వద॒ద్రుహః॑ .
యా ఏక॒మక్షి॑ వావృ॒ధుః .. 9.009.04
తా అ॒భి సంత॒మస్తృ॑తం మ॒హే యువా॑న॒మా ద॑ధుః .
ఇందు॑మింద్ర॒ తవ॑ వ్ర॒తే .. 9.009.05
అ॒భి వహ్ని॒రమ॑ర్త్యః స॒ప్త ప॑శ్యతి॒ వావ॑హిః .
క్రివి॑ర్దే॒వీర॑తర్పయత్ .. 9.009.06
అవా॒ కల్పే॑షు నః పుమ॒స్తమాం॑సి సోమ॒ యోధ్యా॑ .
తాని॑ పునాన జంఘనః .. 9.009.07
నూ నవ్య॑సే॒ నవీ॑యసే సూ॒క్తాయ॑ సాధయా ప॒థః .
ప్ర॒త్న॒వద్రో॑చయా॒ రుచః॑ .. 9.009.08
పవ॑మాన॒ మహి॒ శ్రవో॒ గామశ్వం॑ రాసి వీ॒రవ॑త్ .
సనా॑ మే॒ధాం సనా॒ స్వః॑ .. 9.009.09

ప్ర స్వా॒నాసో॒ రథా॑ ఇ॒వార్వం॑తో॒ న శ్ర॑వ॒స్యవః॑ .
సోమా॑సో రా॒యే అ॑క్రముః .. 9.010.01
హి॒న్వా॒నాసో॒ రథా॑ ఇవ దధన్వి॒రే గభ॑స్త్యోః .
భరా॑సః కా॒రిణా॑మివ .. 9.010.02
రాజా॑నో॒ న ప్రశ॑స్తిభిః॒ సోమా॑సో॒ గోభి॑రంజతే .
య॒జ్ఞో న స॒ప్త ధా॒తృభిః॑ .. 9.010.03
పరి॑ సువా॒నాస॒ ఇంద॑వో॒ మదా॑య బ॒ర్హణా॑ గి॒రా .
సు॒తా అ॑ర్షంతి॒ ధార॑యా .. 9.010.04
ఆ॒పా॒నాసో॑ వి॒వస్వ॑తో॒ జనం॑త ఉ॒షసో॒ భగం॑ .
సూరా॒ అణ్వం॒ వి త॑న్వతే .. 9.010.05
అప॒ ద్వారా॑ మతీ॒నాం ప్ర॒త్నా ఋ॑ణ్వంతి కా॒రవః॑ .
వృష్ణో॒ హర॑స ఆ॒యవః॑ .. 9.010.06
స॒మీ॒చీ॒నాస॑ ఆసతే॒ హోతా॑రః స॒ప్తజా॑మయః .
ప॒దమేక॑స్య॒ పిప్ర॑తః .. 9.010.07
నాభా॒ నాభిం॑ న॒ ఆ ద॑దే॒ చక్షు॑శ్చి॒త్సూర్యే॒ సచా॑ .
క॒వేరప॑త్య॒మా దు॑హే .. 9.010.08
అ॒భి ప్రి॒యా ది॒వస్ప॒దమ॑ధ్వ॒ర్యుభి॒ర్గుహా॑ హి॒తం .
సూరః॑ పశ్యతి॒ చక్ష॑సా .. 9.010.09

ఉపా॑స్మై గాయతా నరః॒ పవ॑మానా॒యేంద॑వే .
అ॒భి దే॒వాఀ ఇయ॑క్షతే .. 9.011.01
అ॒భి తే॒ మధు॑నా॒ పయోఽథ॑ర్వాణో అశిశ్రయుః .
దే॒వం దే॒వాయ॑ దేవ॒యు .. 9.011.02
స నః॑ పవస్వ॒ శం గవే॒ శం జనా॑య॒ శమర్వ॑తే .
శం రా॑జ॒న్నోష॑ధీభ్యః .. 9.011.03
బ॒భ్రవే॒ ను స్వత॑వసేఽరు॒ణాయ॑ దివి॒స్పృశే॑ .
సోమా॑య గా॒థమ॑ర్చత .. 9.011.04
హస్త॑చ్యుతేభి॒రద్రి॑భిః సు॒తం సోమం॑ పునీతన .
మధా॒వా ధా॑వతా॒ మధు॑ .. 9.011.05
నమ॒సేదుప॑ సీదత ద॒ధ్నేద॒భి శ్రీ॑ణీతన .
ఇందు॒మింద్రే॑ దధాతన .. 9.011.06
అ॒మి॒త్ర॒హా విచ॑ర్షణిః॒ పవ॑స్వ సోమ॒ శం గవే॑ .
దే॒వేభ్యో॑ అనుకామ॒కృత్ .. 9.011.07
ఇంద్రా॑య సోమ॒ పాత॑వే॒ మదా॑య॒ పరి॑ షిచ్యసే .
మ॒న॒శ్చిన్మన॑స॒స్పతిః॑ .. 9.011.08
పవ॑మాన సు॒వీర్యం॑ ర॒యిం సో॑మ రిరీహి నః .
ఇంద॒వింద్రే॑ణ నో యు॒జా .. 9.011.09

సోమా॑ అసృగ్ర॒మింద॑వః సు॒తా ఋ॒తస్య॒ సాద॑నే .
ఇంద్రా॑య॒ మధు॑మత్తమాః .. 9.012.01
అ॒భి విప్రా॑ అనూషత॒ గావో॑ వ॒త్సం న మా॒తరః॑ .
ఇంద్రం॒ సోమ॑స్య పీ॒తయే॑ .. 9.012.02
మ॒ద॒చ్యుత్క్షే॑తి॒ సాద॑నే॒ సింధో॑రూ॒ర్మా వి॑ప॒శ్చిత్ .
సోమో॑ గౌ॒రీ అధి॑ శ్రి॒తః .. 9.012.03
ది॒వో నాభా॑ విచక్ష॒ణోఽవ్యో॒ వారే॑ మహీయతే .
సోమో॒ యః సు॒క్రతుః॑ క॒విః .. 9.012.04
యః సోమః॑ క॒లశే॒ష్వాఀ అం॒తః ప॒విత్ర॒ ఆహి॑తః .
తమిందుః॒ పరి॑ షస్వజే .. 9.012.05
ప్ర వాచ॒మిందు॑రిష్యతి సము॒ద్రస్యాధి॑ వి॒ష్టపి॑ .
జిన్వ॒న్కోశం॑ మధు॒శ్చుతం॑ .. 9.012.06
నిత్య॑స్తోత్రో॒ వన॒స్పతి॑ర్ధీ॒నామం॒తః స॑బ॒ర్దుఘః॑ .
హి॒న్వా॒నో మాను॑షా యు॒గా .. 9.012.07
అ॒భి ప్రి॒యా ది॒వస్ప॒దా సోమో॑ హిన్వా॒నో అ॑ర్షతి .
విప్ర॑స్య॒ ధార॑యా క॒విః .. 9.012.08
ఆ ప॑వమాన ధారయ ర॒యిం స॒హస్ర॑వర్చసం .
అ॒స్మే ఇం॑దో స్వా॒భువం॑ .. 9.012.09

సోమః॑ పునా॒నో అ॑ర్షతి స॒హస్ర॑ధారో॒ అత్య॑విః .
వా॒యోరింద్ర॑స్య నిష్కృ॒తం .. 9.013.01
పవ॑మానమవస్యవో॒ విప్ర॑మ॒భి ప్ర గా॑యత .
సు॒ష్వా॒ణం దే॒వవీ॑తయే .. 9.013.02
పవం॑తే॒ వాజ॑సాతయే॒ సోమాః॑ స॒హస్ర॑పాజసః .
గృ॒ణా॒నా దే॒వవీ॑తయే .. 9.013.03
ఉ॒త నో॒ వాజ॑సాతయే॒ పవ॑స్వ బృహ॒తీరిషః॑ .
ద్యు॒మదిం॑దో సు॒వీర్యం॑ .. 9.013.04
తే నః॑ సహ॒స్రిణం॑ ర॒యిం పవం॑తా॒మా సు॒వీర్యం॑ .
సు॒వా॒నా దే॒వాస॒ ఇంద॑వః .. 9.013.05
అత్యా॑ హియా॒నా న హే॒తృభి॒రసృ॑గ్రం॒ వాజ॑సాతయే .
వి వార॒మవ్య॑మా॒శవః॑ .. 9.013.06
వా॒శ్రా అ॑ర్షం॒తీంద॑వో॒ఽభి వ॒త్సం న ధే॒నవః॑ .
ద॒ధ॒న్వి॒రే గభ॑స్త్యోః .. 9.013.07
జుష్ట॒ ఇంద్రా॑య మత్స॒రః పవ॑మాన॒ కని॑క్రదత్ .
విశ్వా॒ అప॒ ద్విషో॑ జహి .. 9.013.08
అ॒ప॒ఘ్నంతో॒ అరా॑వ్ణః॒ పవ॑మానాః స్వ॒ర్దృశః॑ .
యోనా॑వృ॒తస్య॑ సీదత .. 9.013.09

పరి॒ ప్రాసి॑ష్యదత్క॒విః సింధో॑రూ॒ర్మావధి॑ శ్రి॒తః .
కా॒రం బిభ్ర॑త్పురు॒స్పృహం॑ .. 9.014.01
గి॒రా యదీ॒ సబం॑ధవః॒ పంచ॒ వ్రాతా॑ అప॒స్యవః॑ .
ప॒రి॒ష్కృ॒ణ్వంతి॑ ధర్ణ॒సిం .. 9.014.02
ఆద॑స్య శు॒ష్మిణో॒ రసే॒ విశ్వే॑ దే॒వా అ॑మత్సత .
యదీ॒ గోభి॑ర్వసా॒యతే॑ .. 9.014.03
ని॒రి॒ణా॒నో వి ధా॑వతి॒ జహ॒చ్ఛర్యా॑ణి॒ తాన్వా॑ .
అత్రా॒ సం జి॑ఘ్నతే యు॒జా .. 9.014.04
న॒ప్తీభి॒ర్యో వి॒వస్వ॑తః శు॒భ్రో న మా॑మృ॒జే యువా॑ .
గాః కృ॑ణ్వా॒నో న ని॒ర్ణిజం॑ .. 9.014.05
అతి॑ శ్రి॒తీ తి॑ర॒శ్చతా॑ గ॒వ్యా జి॑గా॒త్యణ్వ్యా॑ .
వ॒గ్నుమి॑యర్తి॒ యం వి॒దే .. 9.014.06
అ॒భి క్షిపః॒ సమ॑గ్మత మ॒ర్జయం॑తీరి॒షస్పతిం॑ .
పృ॒ష్ఠా గృ॑భ్ణత వా॒జినః॑ .. 9.014.07
పరి॑ ది॒వ్యాని॒ మర్మృ॑శ॒ద్విశ్వా॑ని సోమ॒ పార్థి॑వా .
వసూ॑ని యాహ్యస్మ॒యుః .. 9.014.08

ఏ॒ష ధి॒యా యా॒త్యణ్వ్యా॒ శూరో॒ రథే॑భిరా॒శుభిః॑ .
గచ్ఛ॒న్నింద్ర॑స్య నిష్కృ॒తం .. 9.015.01
ఏ॒ష పు॒రూ ధి॑యాయతే బృహ॒తే దే॒వతా॑తయే .
యత్రా॒మృతా॑స॒ ఆస॑తే .. 9.015.02
ఏ॒ష హి॒తో వి నీ॑యతే॒ఽన్తః శు॒భ్రావ॑తా ప॒థా .
యదీ॑ తుం॒జంతి॒ భూర్ణ॑యః .. 9.015.03
ఏ॒ష శృంగా॑ణి॒ దోధు॑వ॒చ్ఛిశీ॑తే యూ॒థ్యో॒3॒॑ వృషా॑ .
నృ॒మ్ణా దధా॑న॒ ఓజ॑సా .. 9.015.04
ఏ॒ష రు॒క్మిభి॑రీయతే వా॒జీ శు॒భ్రేభి॑రం॒శుభిః॑ .
పతిః॒ సింధూ॑నాం॒ భవ॑న్ .. 9.015.05
ఏ॒ష వసూ॑ని పిబ్ద॒నా పరు॑షా యయి॒వాఀ అతి॑ .
అవ॒ శాదే॑షు గచ్ఛతి .. 9.015.06
ఏ॒తం మృ॑జంతి॒ మర్జ్య॒ముప॒ ద్రోణే॑ష్వా॒యవః॑ .
ప్ర॒చ॒క్రా॒ణం మ॒హీరిషః॑ .. 9.015.07
ఏ॒తము॒ త్యం దశ॒ క్షిపో॑ మృ॒జంతి॑ స॒ప్త ధీ॒తయః॑ .
స్వా॒యు॒ధం మ॒దింత॑మం .. 9.015.08

ప్ర తే॑ సో॒తార॑ ఓ॒ణ్యో॒3॒॑ రసం॒ మదా॑య॒ ఘృష్వ॑యే .
సర్గో॒ న త॒క్త్యేత॑శః .. 9.016.01
క్రత్వా॒ దక్ష॑స్య ర॒థ్య॑మ॒పో వసా॑న॒మంధ॑సా .
గో॒షామణ్వే॑షు సశ్చిమ .. 9.016.02
అన॑ప్తమ॒ప్సు దు॒ష్టరం॒ సోమం॑ ప॒విత్ర॒ ఆ సృ॑జ .
పు॒నీ॒హీంద్రా॑య॒ పాత॑వే .. 9.016.03
ప్ర పు॑నా॒నస్య॒ చేత॑సా॒ సోమః॑ ప॒విత్రే॑ అర్షతి .
క్రత్వా॑ స॒ధస్థ॒మాస॑దత్ .. 9.016.04
ప్ర త్వా॒ నమో॑భి॒రింద॑వ॒ ఇంద్ర॒ సోమా॑ అసృక్షత .
మ॒హే భరా॑య కా॒రిణః॑ .. 9.016.05
పు॒నా॒నో రూ॒పే అ॒వ్యయే॒ విశ్వా॒ అర్ష॑న్న॒భి శ్రియః॑ .
శూరో॒ న గోషు॑ తిష్ఠతి .. 9.016.06
ది॒వో న సాను॑ పి॒ప్యుషీ॒ ధారా॑ సు॒తస్య॑ వే॒ధసః॑ .
వృథా॑ ప॒విత్రే॑ అర్షతి .. 9.016.07
త్వం సో॑మ విప॒శ్చితం॒ తనా॑ పునా॒న ఆ॒యుషు॑ .
అవ్యో॒ వారం॒ వి ధా॑వసి .. 9.016.08

ప్ర ని॒మ్నేనే॑వ॒ సింధ॑వో॒ ఘ్నంతో॑ వృ॒త్రాణి॒ భూర్ణ॑యః .
సోమా॑ అసృగ్రమా॒శవః॑ .. 9.017.01
అ॒భి సు॑వా॒నాస॒ ఇంద॑వో వృ॒ష్టయః॑ పృథి॒వీమి॑వ .
ఇంద్రం॒ సోమా॑సో అక్షరన్ .. 9.017.02
అత్యూ॑ర్మిర్మత్స॒రో మదః॒ సోమః॑ ప॒విత్రే॑ అర్షతి .
వి॒ఘ్నన్రక్షాం॑సి దేవ॒యుః .. 9.017.03
ఆ క॒లశే॑షు ధావతి ప॒విత్రే॒ పరి॑ షిచ్యతే .
ఉ॒క్థైర్య॒జ్ఞేషు॑ వర్ధతే .. 9.017.04
అతి॒ త్రీ సో॑మ రోచ॒నా రోహ॒న్న భ్రా॑జసే॒ దివం॑ .
ఇ॒ష్ణన్సూర్యం॒ న చో॑దయః .. 9.017.05
అ॒భి విప్రా॑ అనూషత మూ॒ర్ధన్య॒జ్ఞస్య॑ కా॒రవః॑ .
దధా॑నా॒శ్చక్ష॑సి ప్రి॒యం .. 9.017.06
తము॑ త్వా వా॒జినం॒ నరో॑ ధీ॒భిర్విప్రా॑ అవ॒స్యవః॑ .
మృ॒జంతి॑ దే॒వతా॑తయే .. 9.017.07
మధో॒ర్ధారా॒మను॑ క్షర తీ॒వ్రః స॒ధస్థ॒మాస॑దః .
చారు॑రృ॒తాయ॑ పీ॒తయే॑ .. 9.017.08

పరి॑ సువా॒నో గి॑రి॒ష్ఠాః ప॒విత్రే॒ సోమో॑ అక్షాః .
మదే॑షు సర్వ॒ధా అ॑సి .. 9.018.01
త్వం విప్ర॒స్త్వం క॒విర్మధు॒ ప్ర జా॒తమంధ॑సః .
మదే॑షు సర్వ॒ధా అ॑సి .. 9.018.02
తవ॒ విశ్వే॑ స॒జోష॑సో దే॒వాసః॑ పీ॒తిమా॑శత .
మదే॑షు సర్వ॒ధా అ॑సి .. 9.018.03
ఆ యో విశ్వా॑ని॒ వార్యా॒ వసూ॑ని॒ హస్త॑యోర్ద॒ధే .
మదే॑షు సర్వ॒ధా అ॑సి .. 9.018.04
య ఇ॒మే రోద॑సీ మ॒హీ సం మా॒తరే॑వ॒ దోహ॑తే .
మదే॑షు సర్వ॒ధా అ॑సి .. 9.018.05
పరి॒ యో రోద॑సీ ఉ॒భే స॒ద్యో వాజే॑భి॒రర్ష॑తి .
మదే॑షు సర్వ॒ధా అ॑సి .. 9.018.06
స శు॒ష్మీ క॒లశే॒ష్వా పు॑నా॒నో అ॑చిక్రదత్ .
మదే॑షు సర్వ॒ధా అ॑సి .. 9.018.07

యత్సో॑మ చి॒త్రము॒క్థ్యం॑ ది॒వ్యం పార్థి॑వం॒ వసు॑ .
తన్నః॑ పునా॒న ఆ భ॑ర .. 9.019.01
యు॒వం హి స్థః స్వ॑ర్పతీ॒ ఇంద్ర॑శ్చ సోమ॒ గోప॑తీ .
ఈ॒శా॒నా పి॑ప్యతం॒ ధియః॑ .. 9.019.02
వృషా॑ పునా॒న ఆ॒యుషు॑ స్త॒నయ॒న్నధి॑ బ॒ర్హిషి॑ .
హరిః॒ సన్యోని॒మాస॑దత్ .. 9.019.03
అవా॑వశంత ధీ॒తయో॑ వృష॒భస్యాధి॒ రేత॑సి .
సూ॒నోర్వ॒త్సస్య॑ మా॒తరః॑ .. 9.019.04
కు॒విద్వృ॑ష॒ణ్యంతీ॑భ్యః పునా॒నో గర్భ॑మా॒దధ॑త్ .
యాః శు॒క్రం దు॑హ॒తే పయః॑ .. 9.019.05
ఉప॑ శిక్షాపత॒స్థుషో॑ భి॒యస॒మా ధే॑హి॒ శత్రు॑షు .
పవ॑మాన వి॒దా ర॒యిం .. 9.019.06
ని శత్రోః॑ సోమ॒ వృష్ణ్యం॒ ని శుష్మం॒ ని వయ॑స్తిర .
దూ॒రే వా॑ స॒తో అంతి॑ వా .. 9.019.07

ప్ర క॒విర్దే॒వవీ॑త॒యేఽవ్యో॒ వారే॑భిరర్షతి .
సా॒హ్వాన్విశ్వా॑ అ॒భి స్పృధః॑ .. 9.020.01
స హి ష్మా॑ జరి॒తృభ్య॒ ఆ వాజం॒ గోమం॑త॒మిన్వ॑తి .
పవ॑మానః సహ॒స్రిణం॑ .. 9.020.02
పరి॒ విశ్వా॑ని॒ చేత॑సా మృ॒శసే॒ పవ॑సే మ॒తీ .
స నః॑ సోమ॒ శ్రవో॑ విదః .. 9.020.03
అ॒భ్య॑ర్ష బృ॒హద్యశో॑ మ॒ఘవ॑ద్భ్యో ధ్రు॒వం ర॒యిం .
ఇషం॑ స్తో॒తృభ్య॒ ఆ భ॑ర .. 9.020.04
త్వం రాజే॑వ సువ్ర॒తో గిరః॑ సో॒మా వి॑వేశిథ .
పు॒నా॒నో వ॑హ్నే అద్భుత .. 9.020.05
స వహ్ని॑ర॒ప్సు దు॒ష్టరో॑ మృ॒జ్యమా॑నో॒ గభ॑స్త్యోః .
సోమ॑శ్చ॒మూషు॑ సీదతి .. 9.020.06
క్రీ॒ళుర్మ॒ఖో న మం॑హ॒యుః ప॒విత్రం॑ సోమ గచ్ఛసి .
దధ॑త్స్తో॒త్రే సు॒వీర్యం॑ .. 9.020.07

ఏ॒తే ధా॑వం॒తీంద॑వః॒ సోమా॒ ఇంద్రా॑య॒ ఘృష్వ॑యః .
మ॒త్స॒రాసః॑ స్వ॒ర్విదః॑ .. 9.021.01
ప్ర॒వృ॒ణ్వంతో॑ అభి॒యుజః॒ సుష్వ॑యే వరివో॒విదః॑ .
స్వ॒యం స్తో॒త్రే వ॑య॒స్కృతః॑ .. 9.021.02
వృథా॒ క్రీళం॑త॒ ఇంద॑వః స॒ధస్థ॑మ॒భ్యేక॒మిత్ .
సింధో॑రూ॒ర్మా వ్య॑క్షరన్ .. 9.021.03
ఏ॒తే విశ్వా॑ని॒ వార్యా॒ పవ॑మానాస ఆశత .
హి॒తా న సప్త॑యో॒ రథే॑ .. 9.021.04
ఆస్మి॑న్పి॒శంగ॑మిందవో॒ దధా॑తా వే॒నమా॒దిశే॑ .
యో అ॒స్మభ్య॒మరా॑వా .. 9.021.05
ఋ॒భుర్న రథ్యం॒ నవం॒ దధా॑తా॒ కేత॑మా॒దిశే॑ .
శు॒క్రాః ప॑వధ్వ॒మర్ణ॑సా .. 9.021.06
ఏ॒త ఉ॒ త్యే అ॑వీవశ॒న్కాష్ఠాం॑ వా॒జినో॑ అక్రత .
స॒తః ప్రాసా॑విషుర్మ॒తిం .. 9.021.07

ఏ॒తే సోమా॑స ఆ॒శవో॒ రథా॑ ఇవ॒ ప్ర వా॒జినః॑ .
సర్గాః॑ సృ॒ష్టా అ॑హేషత .. 9.022.01
ఏ॒తే వాతా॑ ఇవో॒రవః॑ ప॒ర్జన్య॑స్యేవ వృ॒ష్టయః॑ .
అ॒గ్నేరి॑వ భ్ర॒మా వృథా॑ .. 9.022.02
ఏ॒తే పూ॒తా వి॑ప॒శ్చితః॒ సోమా॑సో॒ దధ్యా॑శిరః .
వి॒పా వ్యా॑నశు॒ర్ధియః॑ .. 9.022.03
ఏ॒తే మృ॒ష్టా అమ॑ర్త్యాః ససృ॒వాంసో॒ న శ॑శ్రముః .
ఇయ॑క్షంతః ప॒థో రజః॑ .. 9.022.04
ఏ॒తే పృ॒ష్ఠాని॒ రోద॑సోర్విప్ర॒యంతో॒ వ్యా॑నశుః .
ఉ॒తేదము॑త్త॒మం రజః॑ .. 9.022.05
తంతుం॑ తన్వా॒నము॑త్త॒మమను॑ ప్ర॒వత॑ ఆశత .
ఉ॒తేదము॑త్త॒మాయ్యం॑ .. 9.022.06
త్వం సో॑మ ప॒ణిభ్య॒ ఆ వసు॒ గవ్యా॑ని ధారయః .
త॒తం తంతు॑మచిక్రదః .. 9.022.07

సోమా॑ అసృగ్రమా॒శవో॒ మధో॒ర్మద॑స్య॒ ధార॑యా .
అ॒భి విశ్వా॑ని॒ కావ్యా॑ .. 9.023.01
అను॑ ప్ర॒త్నాస॑ ఆ॒యవః॑ ప॒దం నవీ॑యో అక్రముః .
రు॒చే జ॑నంత॒ సూర్యం॑ .. 9.023.02
ఆ ప॑వమాన నో భరా॒ర్యో అదా॑శుషో॒ గయం॑ .
కృ॒ధి ప్ర॒జావ॑తీ॒రిషః॑ .. 9.023.03
అ॒భి సోమా॑స ఆ॒యవః॒ పవం॑తే॒ మద్యం॒ మదం॑ .
అ॒భి కోశం॑ మధు॒శ్చుతం॑ .. 9.023.04
సోమో॑ అర్షతి ధర్ణ॒సిర్దధా॑న ఇంద్రి॒యం రసం॑ .
సు॒వీరో॑ అభిశస్తి॒పాః .. 9.023.05
ఇంద్రా॑య సోమ పవసే దే॒వేభ్యః॑ సధ॒మాద్యః॑ .
ఇందో॒ వాజం॑ సిషాససి .. 9.023.06
అ॒స్య పీ॒త్వా మదా॑నా॒మింద్రో॑ వృ॒త్రాణ్య॑ప్ర॒తి .
జ॒ఘాన॑ జ॒ఘన॑చ్చ॒ ను .. 9.023.07

ప్ర సోమా॑సో అధన్విషుః॒ పవ॑మానాస॒ ఇంద॑వః .
శ్రీ॒ణా॒నా అ॒ప్సు మృం॑జత .. 9.024.01
అ॒భి గావో॑ అధన్విషు॒రాపో॒ న ప్ర॒వతా॑ య॒తీః .
పు॒నా॒నా ఇంద్ర॑మాశత .. 9.024.02
ప్ర ప॑వమాన ధన్వసి॒ సోమేంద్రా॑య॒ పాత॑వే .
నృభి॑ర్య॒తో వి నీ॑యసే .. 9.024.03
త్వం సో॑మ నృ॒మాద॑నః॒ పవ॑స్వ చర్షణీ॒సహే॑ .
సస్ని॒ర్యో అ॑ను॒మాద్యః॑ .. 9.024.04
ఇందో॒ యదద్రి॑భిః సు॒తః ప॒విత్రం॑ పరి॒ధావ॑సి .
అర॒మింద్ర॑స్య॒ ధామ్నే॑ .. 9.024.05
పవ॑స్వ వృత్రహంతమో॒క్థేభి॑రను॒మాద్యః॑ .
శుచిః॑ పావ॒కో అద్భు॑తః .. 9.024.06
శుచిః॑ పావ॒క ఉ॑చ్యతే॒ సోమః॑ సు॒తస్య॒ మధ్వః॑ .
దే॒వా॒వీర॑ఘశంస॒హా .. 9.024.07

పవ॑స్వ దక్ష॒సాధ॑నో దే॒వేభ్యః॑ పీ॒తయే॑ హరే .
మ॒రుద్భ్యో॑ వా॒యవే॒ మదః॑ .. 9.025.01
పవ॑మాన ధి॒యా హి॒తో॒3॒॑ఽభి యోనిం॒ కని॑క్రదత్ .
ధర్మ॑ణా వా॒యుమా వి॑శ .. 9.025.02
సం దే॒వైః శో॑భతే॒ వృషా॑ క॒విర్యోనా॒వధి॑ ప్రి॒యః .
వృ॒త్ర॒హా దే॑వ॒వీత॑మః .. 9.025.03
విశ్వా॑ రూ॒పాణ్యా॑వి॒శన్పు॑నా॒నో యా॑తి హర్య॒తః .
యత్రా॒మృతా॑స॒ ఆస॑తే .. 9.025.04
అ॒రు॒షో జ॒నయ॒న్గిరః॒ సోమః॑ పవత ఆయు॒షక్ .
ఇంద్రం॒ గచ్ఛ॑న్క॒విక్ర॑తుః .. 9.025.05
ఆ ప॑వస్వ మదింతమ ప॒విత్రం॒ ధార॑యా కవే .
అ॒ర్కస్య॒ యోని॑మా॒సదం॑ .. 9.025.06

తమ॑మృక్షంత వా॒జిన॑ము॒పస్థే॒ అది॑తే॒రధి॑ .
విప్రా॑సో॒ అణ్వ్యా॑ ధి॒యా .. 9.026.01
తం గావో॑ అ॒భ్య॑నూషత స॒హస్ర॑ధార॒మక్షి॑తం .
ఇందుం॑ ధ॒ర్తార॒మా ది॒వః .. 9.026.02
తం వే॒ధాం మే॒ధయా॑హ్య॒న్పవ॑మాన॒మధి॒ ద్యవి॑ .
ధ॒ర్ణ॒సిం భూరి॑ధాయసం .. 9.026.03
తమ॑హ్యన్భు॒రిజో॑ర్ధి॒యా సం॒వసా॑నం వి॒వస్వ॑తః .
పతిం॑ వా॒చో అదా॑భ్యం .. 9.026.04
తం సానా॒వధి॑ జా॒మయో॒ హరిం॑ హిన్వం॒త్యద్రి॑భిః .
హ॒ర్య॒తం భూరి॑చక్షసం .. 9.026.05
తం త్వా॑ హిన్వంతి వే॒ధసః॒ పవ॑మాన గిరా॒వృధం॑ .
ఇంద॒వింద్రా॑య మత్స॒రం .. 9.026.06

ఏ॒ష క॒విర॒భిష్టు॑తః ప॒విత్రే॒ అధి॑ తోశతే .
పు॒నా॒నో ఘ్నన్నప॒ స్రిధః॑ .. 9.027.01
ఏ॒ష ఇంద్రా॑య వా॒యవే॑ స్వ॒ర్జిత్పరి॑ షిచ్యతే .
ప॒విత్రే॑ దక్ష॒సాధ॑నః .. 9.027.02
ఏ॒ష నృభి॒ర్వి నీ॑యతే ది॒వో మూ॒ర్ధా వృషా॑ సు॒తః .
సోమో॒ వనే॑షు విశ్వ॒విత్ .. 9.027.03
ఏ॒ష గ॒వ్యుర॑చిక్రద॒త్పవ॑మానో హిరణ్య॒యుః .
ఇందుః॑ సత్రా॒జిదస్తృ॑తః .. 9.027.04
ఏ॒ష సూర్యే॑ణ హాసతే॒ పవ॑మానో॒ అధి॒ ద్యవి॑ .
ప॒విత్రే॑ మత్స॒రో మదః॑ .. 9.027.05
ఏ॒ష శు॒ష్మ్య॑సిష్యదదం॒తరి॑క్షే॒ వృషా॒ హరిః॑ .
పు॒నా॒న ఇందు॒రింద్ర॒మా .. 9.027.06

ఏ॒ష వా॒జీ హి॒తో నృభి॑ర్విశ్వ॒విన్మన॑స॒స్పతిః॑ .
అవ్యో॒ వారం॒ వి ధా॑వతి .. 9.028.01
ఏ॒ష ప॒విత్రే॑ అక్షర॒త్సోమో॑ దే॒వేభ్యః॑ సు॒తః .
విశ్వా॒ ధామా॑న్యావి॒శన్ .. 9.028.02
ఏ॒ష దే॒వః శు॑భాయ॒తేఽధి॒ యోనా॒వమ॑ర్త్యః .
వృ॒త్ర॒హా దే॑వ॒వీత॑మః .. 9.028.03
ఏ॒ష వృషా॒ కని॑క్రదద్ద॒శభి॑ర్జా॒మిభి॑ర్య॒తః .
అ॒భి ద్రోణా॑ని ధావతి .. 9.028.04
ఏ॒ష సూర్య॑మరోచయ॒త్పవ॑మానో॒ విచ॑ర్షణిః .
విశ్వా॒ ధామా॑ని విశ్వ॒విత్ .. 9.028.05
ఏ॒ష శు॒ష్మ్యదా॑భ్యః॒ సోమః॑ పునా॒నో అ॑ర్షతి .
దే॒వా॒వీర॑ఘశంస॒హా .. 9.028.06

ప్రాస్య॒ ధారా॑ అక్షర॒న్వృష్ణః॑ సు॒తస్యౌజ॑సా .
దే॒వాఀ అను॑ ప్ర॒భూష॑తః .. 9.029.01
సప్తిం॑ మృజంతి వే॒ధసో॑ గృ॒ణంతః॑ కా॒రవో॑ గి॒రా .
జ్యోతి॑ర్జజ్ఞా॒నము॒క్థ్యం॑ .. 9.029.02
సు॒షహా॑ సోమ॒ తాని॑ తే పునా॒నాయ॑ ప్రభూవసో .
వర్ధా॑ సము॒ద్రము॒క్థ్యం॑ .. 9.029.03
విశ్వా॒ వసూ॑ని సం॒జయ॒న్పవ॑స్వ సోమ॒ ధార॑యా .
ఇ॒ను ద్వేషాం॑సి స॒ధ్ర్య॑క్ .. 9.029.04
రక్షా॒ సు నో॒ అర॑రుషః స్వ॒నాత్స॑మస్య॒ కస్య॑ చిత్ .
ని॒దో యత్ర॑ ముము॒చ్మహే॑ .. 9.029.05
ఏందో॒ పార్థి॑వం ర॒యిం ది॒వ్యం ప॑వస్వ॒ ధార॑యా .
ద్యు॒మంతం॒ శుష్మ॒మా భ॑ర .. 9.029.06

ప్ర ధారా॑ అస్య శు॒ష్మిణో॒ వృథా॑ ప॒విత్రే॑ అక్షరన్ .
పు॒నా॒నో వాచ॑మిష్యతి .. 9.030.01
ఇందు॑ర్హియా॒నః సో॒తృభి॑ర్మృ॒జ్యమా॑నః॒ కని॑క్రదత్ .
ఇయ॑ర్తి వ॒గ్నుమిం॑ద్రి॒యం .. 9.030.02
ఆ నః॒ శుష్మం॑ నృ॒షాహ్యం॑ వీ॒రవం॑తం పురు॒స్పృహం॑ .
పవ॑స్వ సోమ॒ ధార॑యా .. 9.030.03
ప్ర సోమో॒ అతి॒ ధార॑యా॒ పవ॑మానో అసిష్యదత్ .
అ॒భి ద్రోణా॑న్యా॒సదం॑ .. 9.030.04
అ॒ప్సు త్వా॒ మధు॑మత్తమం॒ హరిం॑ హిన్వం॒త్యద్రి॑భిః .
ఇంద॒వింద్రా॑య పీ॒తయే॑ .. 9.030.05
సు॒నోతా॒ మధు॑మత్తమం॒ సోమ॒మింద్రా॑య వ॒జ్రిణే॑ .
చారుం॒ శర్ధా॑య మత్స॒రం .. 9.030.06

ప్ర సోమా॑సః స్వా॒ధ్య1॒ః॑ పవ॑మానాసో అక్రముః .
ర॒యిం కృ॑ణ్వంతి॒ చేత॑నం .. 9.031.01
ది॒వస్పృ॑థి॒వ్యా అధి॒ భవేం॑దో ద్యుమ్న॒వర్ధ॑నః .
భవా॒ వాజా॑నాం॒ పతిః॑ .. 9.031.02
తుభ్యం॒ వాతా॑ అభి॒ప్రియ॒స్తుభ్య॑మర్షంతి॒ సింధ॑వః .
సోమ॒ వర్ధం॑తి తే॒ మహః॑ .. 9.031.03
ఆ ప్యా॑యస్వ॒ సమే॑తు తే వి॒శ్వతః॑ సోమ॒ వృష్ణ్యం॑ .
భవా॒ వాజ॑స్య సంగ॒థే .. 9.031.04
తుభ్యం॒ గావో॑ ఘృ॒తం పయో॒ బభ్రో॑ దుదు॒హ్రే అక్షి॑తం .
వర్షి॑ష్ఠే॒ అధి॒ సాన॑వి .. 9.031.05
స్వా॒యు॒ధస్య॑ తే స॒తో భువ॑నస్య పతే వ॒యం .
ఇందో॑ సఖి॒త్వము॑శ్మసి .. 9.031.06

ప్ర సోమా॑సో మద॒చ్యుతః॒ శ్రవ॑సే నో మ॒ఘోనః॑ .
సు॒తా వి॒దథే॑ అక్రముః .. 9.032.01
ఆదీం॑ త్రి॒తస్య॒ యోష॑ణో॒ హరిం॑ హిన్వం॒త్యద్రి॑భిః .
ఇందు॒మింద్రా॑య పీ॒తయే॑ .. 9.032.02
ఆదీం॑ హం॒సో యథా॑ గ॒ణం విశ్వ॑స్యావీవశన్మ॒తిం .
అత్యో॒ న గోభి॑రజ్యతే .. 9.032.03
ఉ॒భే సో॑మావ॒చాక॑శన్మృ॒గో న త॒క్తో అ॑ర్షసి .
సీద॑న్నృ॒తస్య॒ యోని॒మా .. 9.032.04
అ॒భి గావో॑ అనూషత॒ యోషా॑ జా॒రమి॑వ ప్రి॒యం .
అగ॑న్నా॒జిం యథా॑ హి॒తం .. 9.032.05
అ॒స్మే ధే॑హి ద్యు॒మద్యశో॑ మ॒ఘవ॑ద్భ్యశ్చ॒ మహ్యం॑ చ .
స॒నిం మే॒ధాము॒త శ్రవః॑ .. 9.032.06

ప్ర సోమా॑సో విప॒శ్చితో॒ఽపాం న యం॑త్యూ॒ర్మయః॑ .
వనా॑ని మహి॒షా ఇ॑వ .. 9.033.01
అ॒భి ద్రోణా॑ని బ॒భ్రవః॑ శు॒క్రా ఋ॒తస్య॒ ధార॑యా .
వాజం॒ గోమం॑తమక్షరన్ .. 9.033.02
సు॒తా ఇంద్రా॑య వా॒యవే॒ వరు॑ణాయ మ॒రుద్భ్యః॑ .
సోమా॑ అర్షంతి॒ విష్ణ॑వే .. 9.033.03
తి॒స్రో వాచ॒ ఉదీ॑రతే॒ గావో॑ మిమంతి ధే॒నవః॑ .
హరి॑రేతి॒ కని॑క్రదత్ .. 9.033.04
అ॒భి బ్రహ్మీ॑రనూషత య॒హ్వీరృ॒తస్య॑ మా॒తరః॑ .
మ॒ర్మృ॒జ్యంతే॑ ది॒వః శిశుం॑ .. 9.033.05
రా॒యః స॑ము॒ద్రాఀశ్చ॒తురో॒ఽస్మభ్యం॑ సోమ వి॒శ్వతః॑ .
ఆ ప॑వస్వ సహ॒స్రిణః॑ .. 9.033.06

ప్ర సు॑వా॒నో ధార॑యా॒ తనేందు॑ర్హిన్వా॒నో అ॑ర్షతి .
రు॒జద్దృ॒ళ్హా వ్యోజ॑సా .. 9.034.01
సు॒త ఇంద్రా॑య వా॒యవే॒ వరు॑ణాయ మ॒రుద్భ్యః॑ .
సోమో॑ అర్షతి॒ విష్ణ॑వే .. 9.034.02
వృషా॑ణం॒ వృష॑భిర్య॒తం సు॒న్వంతి॒ సోమ॒మద్రి॑భిః .
దు॒హంతి॒ శక్మ॑నా॒ పయః॑ .. 9.034.03
భువ॑త్త్రి॒తస్య॒ మర్జ్యో॒ భువ॒దింద్రా॑య మత్స॒రః .
సం రూ॒పైర॑జ్యతే॒ హరిః॑ .. 9.034.04
అ॒భీమృ॒తస్య॑ వి॒ష్టపం॑ దుహ॒తే పృశ్ని॑మాతరః .
చారు॑ ప్రి॒యత॑మం హ॒విః .. 9.034.05
సమే॑న॒మహ్రు॑తా ఇ॒మా గిరో॑ అర్షంతి స॒స్రుతః॑ .
ధే॒నూర్వా॒శ్రో అ॑వీవశత్ .. 9.034.06

ఆ నః॑ పవస్వ॒ ధార॑యా॒ పవ॑మాన ర॒యిం పృ॒థుం .
యయా॒ జ్యోతి॑ర్వి॒దాసి॑ నః .. 9.035.01
ఇందో॑ సముద్రమీంఖయ॒ పవ॑స్వ విశ్వమేజయ .
రా॒యో ధ॒ర్తా న॒ ఓజ॑సా .. 9.035.02
త్వయా॑ వీ॒రేణ॑ వీరవో॒ఽభి ష్యా॑మ పృతన్య॒తః .
క్షరా॑ ణో అ॒భి వార్యం॑ .. 9.035.03
ప్ర వాజ॒మిందు॑రిష్యతి॒ సిషా॑సన్వాజ॒సా ఋషిః॑ .
వ్ర॒తా వి॑దా॒న ఆయు॑ధా .. 9.035.04
తం గీ॒ర్భిర్వా॑చమీంఖ॒యం పు॑నా॒నం వా॑సయామసి .
సోమం॒ జన॑స్య॒ గోప॑తిం .. 9.035.05
విశ్వో॒ యస్య॑ వ్ర॒తే జనో॑ దా॒ధార॒ ధర్మ॑ణ॒స్పతేః॑ .
పు॒నా॒నస్య॑ ప్ర॒భూవ॑సోః .. 9.035.06

అస॑ర్జి॒ రథ్యో॑ యథా ప॒విత్రే॑ చ॒మ్వోః॑ సు॒తః .
కార్ష్మ॑న్వా॒జీ న్య॑క్రమీత్ .. 9.036.01
స వహ్నిః॑ సోమ॒ జాగృ॑విః॒ పవ॑స్వ దేవ॒వీరతి॑ .
అ॒భి కోశం॑ మధు॒శ్చుతం॑ .. 9.036.02
స నో॒ జ్యోతీం॑షి పూర్వ్య॒ పవ॑మాన॒ వి రో॑చయ .
క్రత్వే॒ దక్షా॑య నో హిను .. 9.036.03
శుం॒భమా॑న ఋతా॒యుభి॑ర్మృ॒జ్యమా॑నో॒ గభ॑స్త్యోః .
పవ॑తే॒ వారే॑ అ॒వ్యయే॑ .. 9.036.04
స విశ్వా॑ దా॒శుషే॒ వసు॒ సోమో॑ ది॒వ్యాని॒ పార్థి॑వా .
పవ॑తా॒మాంతరి॑క్ష్యా .. 9.036.05
ఆ ది॒వస్పృ॒ష్ఠమ॑శ్వ॒యుర్గ॑వ్య॒యుః సో॑మ రోహసి .
వీ॒ర॒యుః శ॑వసస్పతే .. 9.036.06

స సు॒తః పీ॒తయే॒ వృషా॒ సోమః॑ ప॒విత్రే॑ అర్షతి .
వి॒ఘ్నన్రక్షాం॑సి దేవ॒యుః .. 9.037.01
స ప॒విత్రే॑ విచక్ష॒ణో హరి॑రర్షతి ధర్ణ॒సిః .
అ॒భి యోనిం॒ కని॑క్రదత్ .. 9.037.02
స వా॒జీ రో॑చ॒నా ది॒వః పవ॑మానో॒ వి ధా॑వతి .
ర॒క్షో॒హా వార॑మ॒వ్యయం॑ .. 9.037.03
స త్రి॒తస్యాధి॒ సాన॑వి॒ పవ॑మానో అరోచయత్ .
జా॒మిభిః॒ సూర్యం॑ స॒హ .. 9.037.04
స వృ॑త్ర॒హా వృషా॑ సు॒తో వ॑రివో॒విదదా॑భ్యః .
సోమో॒ వాజ॑మివాసరత్ .. 9.037.05
స దే॒వః క॒వినే॑షి॒తో॒3॒॑ఽభి ద్రోణా॑ని ధావతి .
ఇందు॒రింద్రా॑య మం॒హనా॑ .. 9.037.06

ఏ॒ష ఉ॒ స్య వృషా॒ రథోఽవ్యో॒ వారే॑భిరర్షతి .
గచ్ఛ॒న్వాజం॑ సహ॒స్రిణం॑ .. 9.038.01
ఏ॒తం త్రి॒తస్య॒ యోష॑ణో॒ హరిం॑ హిన్వం॒త్యద్రి॑భిః .
ఇందు॒మింద్రా॑య పీ॒తయే॑ .. 9.038.02
ఏ॒తం త్యం హ॒రితో॒ దశ॑ మర్మృ॒జ్యంతే॑ అప॒స్యువః॑ .
యాభి॒ర్మదా॑య॒ శుంభ॑తే .. 9.038.03
ఏ॒ష స్య మాను॑షీ॒ష్వా శ్యే॒నో న వి॒క్షు సీ॑దతి .
గచ్ఛం॑జా॒రో న యో॒షితం॑ .. 9.038.04
ఏ॒ష స్య మద్యో॒ రసోఽవ॑ చష్టే ది॒వః శిశుః॑ .
య ఇందు॒ర్వార॒మావి॑శత్ .. 9.038.05
ఏ॒ష స్య పీ॒తయే॑ సు॒తో హరి॑రర్షతి ధర్ణ॒సిః .
క్రంద॒న్యోని॑మ॒భి ప్రి॒యం .. 9.038.06

ఆ॒శుర॑ర్ష బృహన్మతే॒ పరి॑ ప్రి॒యేణ॒ ధామ్నా॑ .
యత్ర॑ దే॒వా ఇతి॒ బ్రవ॑న్ .. 9.039.01
ప॒రి॒ష్కృ॒ణ్వన్నని॑ష్కృతం॒ జనా॑య యా॒తయ॒న్నిషః॑ .
వృ॒ష్టిం ది॒వః పరి॑ స్రవ .. 9.039.02
సు॒త ఏ॑తి ప॒విత్ర॒ ఆ త్విషిం॒ దధా॑న॒ ఓజ॑సా .
వి॒చక్షా॑ణో విరో॒చయ॑న్ .. 9.039.03
అ॒యం స యో ది॒వస్పరి॑ రఘు॒యామా॑ ప॒విత్ర॒ ఆ .
సింధో॑రూ॒ర్మా వ్యక్ష॑రత్ .. 9.039.04
ఆ॒వివా॑సన్పరా॒వతో॒ అథో॑ అర్వా॒వతః॑ సు॒తః .
ఇంద్రా॑య సిచ్యతే॒ మధు॑ .. 9.039.05
స॒మీ॒చీ॒నా అ॑నూషత॒ హరిం॑ హిన్వం॒త్యద్రి॑భిః .
యోనా॑వృ॒తస్య॑ సీదత .. 9.039.06

పు॒నా॒నో అ॑క్రమీద॒భి విశ్వా॒ మృధో॒ విచ॑ర్షణిః .
శుం॒భంతి॒ విప్రం॑ ధీ॒తిభిః॑ .. 9.040.01
ఆ యోని॑మరు॒ణో రు॑హ॒ద్గమ॒దింద్రం॒ వృషా॑ సు॒తః .
ధ్రు॒వే సద॑సి సీదతి .. 9.040.02
నూ నో॑ ర॒యిం మ॒హామిం॑దో॒ఽస్మభ్యం॑ సోమ వి॒శ్వతః॑ .
ఆ ప॑వస్వ సహ॒స్రిణం॑ .. 9.040.03
విశ్వా॑ సోమ పవమాన ద్యు॒మ్నానీం॑ద॒వా భ॑ర .
వి॒దాః స॑హ॒స్రిణీ॒రిషః॑ .. 9.040.04
స నః॑ పునా॒న ఆ భ॑ర ర॒యిం స్తో॒త్రే సు॒వీర్యం॑ .
జ॒రి॒తుర్వ॑ర్ధయా॒ గిరః॑ .. 9.040.05
పు॒నా॒న ఇం॑ద॒వా భ॑ర॒ సోమ॑ ద్వి॒బర్హ॑సం ర॒యిం .
వృష॑న్నిందో న ఉ॒క్థ్యం॑ .. 9.040.06

ప్ర యే గావో॒ న భూర్ణ॑యస్త్వే॒షా అ॒యాసో॒ అక్ర॑ముః .
ఘ్నంతః॑ కృ॒ష్ణామప॒ త్వచం॑ .. 9.041.01
సు॒వి॒తస్య॑ మనామ॒హేఽతి॒ సేతుం॑ దురా॒వ్యం॑ .
సా॒హ్వాంసో॒ దస్యు॑మవ్ర॒తం .. 9.041.02
శృ॒ణ్వే వృ॒ష్టేరి॑వ స్వ॒నః పవ॑మానస్య శు॒ష్మిణః॑ .
చరం॑తి వి॒ద్యుతో॑ ది॒వి .. 9.041.03
ఆ ప॑వస్వ మ॒హీమిషం॒ గోమ॑దిందో॒ హిర॑ణ్యవత్ .
అశ్వా॑వ॒ద్వాజ॑వత్సు॒తః .. 9.041.04
స ప॑వస్వ విచర్షణ॒ ఆ మ॒హీ రోద॑సీ పృణ .
ఉ॒షాః సూర్యో॒ న ర॒శ్మిభిః॑ .. 9.041.05
పరి॑ ణః శర్మ॒యంత్యా॒ ధార॑యా సోమ వి॒శ్వతః॑ .
సరా॑ ర॒సేవ॑ వి॒ష్టపం॑ .. 9.041.06

జ॒నయ॑న్రోచ॒నా ది॒వో జ॒నయ॑న్న॒ప్సు సూర్యం॑ .
వసా॑నో॒ గా అ॒పో హరిః॑ .. 9.042.01
ఏ॒ష ప్ర॒త్నేన॒ మన్మ॑నా దే॒వో దే॒వేభ్య॒స్పరి॑ .
ధార॑యా పవతే సు॒తః .. 9.042.02
వా॒వృ॒ధా॒నాయ॒ తూర్వ॑యే॒ పవం॑తే॒ వాజ॑సాతయే .
సోమాః॑ స॒హస్ర॑పాజసః .. 9.042.03
దు॒హా॒నః ప్ర॒త్నమిత్పయః॑ ప॒విత్రే॒ పరి॑ షిచ్యతే .
క్రందం॑దే॒వాఀ అ॑జీజనత్ .. 9.042.04
అ॒భి విశ్వా॑ని॒ వార్యా॒భి దే॒వాఀ ఋ॑తా॒వృధః॑ .
సోమః॑ పునా॒నో అ॑ర్షతి .. 9.042.05
గోమ॑న్నః సోమ వీ॒రవ॒దశ్వా॑వ॒ద్వాజ॑వత్సు॒తః .
పవ॑స్వ బృహ॒తీరిషః॑ .. 9.042.06

యో అత్య॑ ఇవ మృ॒జ్యతే॒ గోభి॒ర్మదా॑య హర్య॒తః .
తం గీ॒ర్భిర్వా॑సయామసి .. 9.043.01
తం నో॒ విశ్వా॑ అవ॒స్యువో॒ గిరః॑ శుంభంతి పూ॒ర్వథా॑ .
ఇందు॒మింద్రా॑య పీ॒తయే॑ .. 9.043.02
పు॒నా॒నో యా॑తి హర్య॒తః సోమో॑ గీ॒ర్భిః పరి॑ష్కృతః .
విప్ర॑స్య॒ మేధ్యా॑తిథేః .. 9.043.03
పవ॑మాన వి॒దా ర॒యిమ॒స్మభ్యం॑ సోమ సు॒శ్రియం॑ .
ఇందో॑ స॒హస్ర॑వర్చసం .. 9.043.04
ఇందు॒రత్యో॒ న వా॑జ॒సృత్కని॑క్రంతి ప॒విత్ర॒ ఆ .
యదక్షా॒రతి॑ దేవ॒యుః .. 9.043.05
పవ॑స్వ॒ వాజ॑సాతయే॒ విప్ర॑స్య గృణ॒తో వృ॒ధే .
సోమ॒ రాస్వ॑ సు॒వీర్యం॑ .. 9.043.06

ప్ర ణ॑ ఇందో మ॒హే తన॑ ఊ॒ర్మిం న బిభ్ర॑దర్షసి .
అ॒భి దే॒వాఀ అ॒యాస్యః॑ .. 9.044.01
మ॒తీ జు॒ష్టో ధి॒యా హి॒తః సోమో॑ హిన్వే పరా॒వతి॑ .
విప్ర॑స్య॒ ధార॑యా క॒విః .. 9.044.02
అ॒యం దే॒వేషు॒ జాగృ॑విః సు॒త ఏ॑తి ప॒విత్ర॒ ఆ .
సోమో॑ యాతి॒ విచ॑ర్షణిః .. 9.044.03
స నః॑ పవస్వ వాజ॒యుశ్చ॑క్రా॒ణశ్చారు॑మధ్వ॒రం .
బ॒ర్హిష్మా॒ఀ ఆ వి॑వాసతి .. 9.044.04
స నో॒ భగా॑య వా॒యవే॒ విప్ర॑వీరః స॒దావృ॑ధః .
సోమో॑ దే॒వేష్వా య॑మత్ .. 9.044.05
స నో॑ అ॒ద్య వసు॑త్తయే క్రతు॒విద్గా॑తు॒విత్త॑మః .
వాజం॑ జేషి॒ శ్రవో॑ బృ॒హత్ .. 9.044.06

స ప॑వస్వ॒ మదా॑య॒ కం నృ॒చక్షా॑ దే॒వవీ॑తయే .
ఇంద॒వింద్రా॑య పీ॒తయే॑ .. 9.045.01
స నో॑ అర్షా॒భి దూ॒త్యం1॒॑ త్వమింద్రా॑య తోశసే .
దే॒వాన్సఖి॑భ్య॒ ఆ వరం॑ .. 9.045.02
ఉ॒త త్వామ॑రు॒ణం వ॒యం గోభి॑రంజ్మో॒ మదా॑య॒ కం .
వి నో॑ రా॒యే దురో॑ వృధి .. 9.045.03
అత్యూ॑ ప॒విత్ర॑మక్రమీద్వా॒జీ ధురం॒ న యామ॑ని .
ఇందు॑ర్దే॒వేషు॑ పత్యతే .. 9.045.04
సమీ॒ సఖా॑యో అస్వర॒న్వనే॒ క్రీళం॑త॒మత్య॑విం .
ఇందుం॑ నా॒వా అ॑నూషత .. 9.045.05
తయా॑ పవస్వ॒ ధార॑యా॒ యయా॑ పీ॒తో వి॒చక్ష॑సే .
ఇందో॑ స్తో॒త్రే సు॒వీర్యం॑ .. 9.045.06

అసృ॑గ్రందే॒వవీ॑త॒యేఽత్యా॑సః॒ కృత్వ్యా॑ ఇవ .
క్షరం॑తః పర్వతా॒వృధః॑ .. 9.046.01
పరి॑ష్కృతాస॒ ఇంద॑వో॒ యోషే॑వ॒ పిత్ర్యా॑వతీ .
వా॒యుం సోమా॑ అసృక్షత .. 9.046.02
ఏ॒తే సోమా॑స॒ ఇంద॑వః॒ ప్రయ॑స్వంతశ్చ॒మూ సు॒తాః .
ఇంద్రం॑ వర్ధంతి॒ కర్మ॑భిః .. 9.046.03
ఆ ధా॑వతా సుహస్త్యః శు॒క్రా గృ॑భ్ణీత మం॒థినా॑ .
గోభిః॑ శ్రీణీత మత్స॒రం .. 9.046.04
స ప॑వస్వ ధనంజయ ప్రయం॒తా రాధ॑సో మ॒హః .
అ॒స్మభ్యం॑ సోమ గాతు॒విత్ .. 9.046.05
ఏ॒తం మృ॑జంతి॒ మర్జ్యం॒ పవ॑మానం॒ దశ॒ క్షిపః॑ .
ఇంద్రా॑య మత్స॒రం మదం॑ .. 9.046.06

అ॒యా సోమః॑ సుకృ॒త్యయా॑ మ॒హశ్చి॑ద॒భ్య॑వర్ధత .
మం॒దా॒న ఉద్వృ॑షాయతే .. 9.047.01
కృ॒తానీద॑స్య॒ కర్త్వా॒ చేతం॑తే దస్యు॒తర్హ॑ణా .
ఋ॒ణా చ॑ ధృ॒ష్ణుశ్చ॑యతే .. 9.047.02
ఆత్సోమ॑ ఇంద్రి॒యో రసో॒ వజ్రః॑ సహస్ర॒సా భు॑వత్ .
ఉ॒క్థం యద॑స్య॒ జాయ॑తే .. 9.047.03
స్వ॒యం క॒విర్వి॑ధ॒ర్తరి॒ విప్రా॑య॒ రత్న॑మిచ్ఛతి .
యదీ॑ మర్మృ॒జ్యతే॒ ధియః॑ .. 9.047.04
సి॒షా॒సతూ॑ రయీ॒ణాం వాజే॒ష్వర్వ॑తామివ .
భరే॑షు జి॒గ్యుషా॑మసి .. 9.047.05

తం త్వా॑ నృ॒మ్ణాని॒ బిభ్ర॑తం స॒ధస్థే॑షు మ॒హో ది॒వః .
చారుం॑ సుకృ॒త్యయే॑మహే .. 9.048.01
సంవృ॑క్తధృష్ణుము॒క్థ్యం॑ మ॒హామ॑హివ్రతం॒ మదం॑ .
శ॒తం పురో॑ రురు॒క్షణిం॑ .. 9.048.02
అత॑స్త్వా ర॒యిమ॒భి రాజా॑నం సుక్రతో ది॒వః .
సు॒ప॒ర్ణో అ॑వ్య॒థిర్భ॑రత్ .. 9.048.03
విశ్వ॑స్మా॒ ఇత్స్వ॑ర్దృ॒శే సాధా॑రణం రజ॒స్తురం॑ .
గో॒పామృ॒తస్య॒ విర్భ॑రత్ .. 9.048.04
అధా॑ హిన్వా॒న ఇం॑ద్రి॒యం జ్యాయో॑ మహి॒త్వమా॑నశే .
అ॒భి॒ష్టి॒కృద్విచ॑ర్షణిః .. 9.048.05

పవ॑స్వ వృ॒ష్టిమా సు నో॒ఽపామూ॒ర్మిం ది॒వస్పరి॑ .
అ॒య॒క్ష్మా బృ॑హ॒తీరిషః॑ .. 9.049.01
తయా॑ పవస్వ॒ ధార॑యా॒ యయా॒ గావ॑ ఇ॒హాగమ॑న్ .
జన్యా॑స॒ ఉప॑ నో గృ॒హం .. 9.049.02
ఘృ॒తం ప॑వస్వ॒ ధార॑యా య॒జ్ఞేషు॑ దేవ॒వీత॑మః .
అ॒స్మభ్యం॑ వృ॒ష్టిమా ప॑వ .. 9.049.03
స న॑ ఊ॒ర్జే వ్య1॒॑వ్యయం॑ ప॒విత్రం॑ ధావ॒ ధార॑యా .
దే॒వాసః॑ శృ॒ణవ॒న్హి కం॑ .. 9.049.04
పవ॑మానో అసిష్యద॒ద్రక్షాం॑స్యప॒జంఘ॑నత్ .
ప్ర॒త్న॒వద్రో॒చయ॒న్రుచః॑ .. 9.049.05

ఉత్తే॒ శుష్మా॑స ఈరతే॒ సింధో॑రూ॒ర్మేరి॑వ స్వ॒నః .
వా॒ణస్య॑ చోదయా ప॒విం .. 9.050.01
ప్ర॒స॒వే త॒ ఉదీ॑రతే తి॒స్రో వాచో॑ మఖ॒స్యువః॑ .
యదవ్య॒ ఏషి॒ సాన॑వి .. 9.050.02
అవ్యో॒ వారే॒ పరి॑ ప్రి॒యం హరిం॑ హిన్వం॒త్యద్రి॑భిః .
పవ॑మానం మధు॒శ్చుతం॑ .. 9.050.03
ఆ ప॑వస్వ మదింతమ ప॒విత్రం॒ ధార॑యా కవే .
అ॒ర్కస్య॒ యోని॑మా॒సదం॑ .. 9.050.04
స ప॑వస్వ మదింతమ॒ గోభి॑రంజా॒నో అ॒క్తుభిః॑ .
ఇంద॒వింద్రా॑య పీ॒తయే॑ .. 9.050.05

అధ్వ॑ర్యో॒ అద్రి॑భిః సు॒తం సోమం॑ ప॒విత్ర॒ ఆ సృ॑జ .
పు॒నీ॒హీంద్రా॑య॒ పాత॑వే .. 9.051.01
ది॒వః పీ॒యూష॑ముత్త॒మం సోమ॒మింద్రా॑య వ॒జ్రిణే॑ .
సు॒నోతా॒ మధు॑మత్తమం .. 9.051.02
తవ॒ త్య ఇం॑దో॒ అంధ॑సో దే॒వా మధో॒ర్వ్య॑శ్నతే .
పవ॑మానస్య మ॒రుతః॑ .. 9.051.03
త్వం హి సో॑మ వ॒ర్ధయ॑న్సు॒తో మదా॑య॒ భూర్ణ॑యే .
వృష॑న్స్తో॒తార॑మూ॒తయే॑ .. 9.051.04
అ॒భ్య॑ర్ష విచక్షణ ప॒విత్రం॒ ధార॑యా సు॒తః .
అ॒భి వాజ॑ము॒త శ్రవః॑ .. 9.051.05

పరి॑ ద్యు॒క్షః స॒నద్ర॑యి॒ర్భర॒ద్వాజం॑ నో॒ అంధ॑సా .
సు॒వా॒నో అ॑ర్ష ప॒విత్ర॒ ఆ .. 9.052.01
తవ॑ ప్ర॒త్నేభి॒రధ్వ॑భి॒రవ్యో॒ వారే॒ పరి॑ ప్రి॒యః .
స॒హస్ర॑ధారో యా॒త్తనా॑ .. 9.052.02
చ॒రుర్న యస్తమీం॑ఖ॒యేందో॒ న దాన॑మీంఖయ .
వ॒ధైర్వ॑ధస్నవీంఖయ .. 9.052.03
ని శుష్మ॑మిందవేషాం॒ పురు॑హూత॒ జనా॑నాం .
యో అ॒స్మాఀ ఆ॒దిదే॑శతి .. 9.052.04
శ॒తం న॑ ఇంద ఊ॒తిభిః॑ స॒హస్రం॑ వా॒ శుచీ॑నాం .
పవ॑స్వ మంహ॒యద్ర॑యిః .. 9.052.05

ఉత్తే॒ శుష్మా॑సో అస్థూ॒ రక్షో॑ భిం॒దంతో॑ అద్రివః .
ను॒దస్వ॒ యాః ప॑రి॒స్పృధః॑ .. 9.053.01
అ॒యా ని॑జ॒ఘ్నిరోజ॑సా రథసం॒గే ధనే॑ హి॒తే .
స్తవా॒ అబి॑భ్యుషా హృ॒దా .. 9.053.02
అస్య॑ వ్ర॒తాని॒ నాధృషే॒ పవ॑మానస్య దూ॒ఢ్యా॑ .
రు॒జ యస్త్వా॑ పృత॒న్యతి॑ .. 9.053.03
తం హి॑న్వంతి మద॒చ్యుతం॒ హరిం॑ న॒దీషు॑ వా॒జినం॑ .
ఇందు॒మింద్రా॑య మత్స॒రం .. 9.053.04

అ॒స్య ప్ర॒త్నామను॒ ద్యుతం॑ శు॒క్రం దు॑దుహ్రే॒ అహ్ర॑యః .
పయః॑ సహస్ర॒సామృషిం॑ .. 9.054.01
అ॒యం సూర్య॑ ఇవోప॒దృగ॒యం సరాం॑సి ధావతి .
స॒ప్త ప్ర॒వత॒ ఆ దివం॑ .. 9.054.02
అ॒యం విశ్వా॑ని తిష్ఠతి పునా॒నో భువ॑నో॒పరి॑ .
సోమో॑ దే॒వో న సూర్యః॑ .. 9.054.03
పరి॑ ణో దే॒వవీ॑తయే॒ వాజా॑ఀ అర్షసి॒ గోమ॑తః .
పు॒నా॒న ఇం॑దవింద్ర॒యుః .. 9.054.04

యవం॑యవం నో॒ అంధ॑సా పు॒ష్టంపు॑ష్టం॒ పరి॑ స్రవ .
సోమ॒ విశ్వా॑ చ॒ సౌభ॑గా .. 9.055.01
ఇందో॒ యథా॒ తవ॒ స్తవో॒ యథా॑ తే జా॒తమంధ॑సః .
ని బ॒ర్హిషి॑ ప్రి॒యే స॑దః .. 9.055.02
ఉ॒త నో॑ గో॒విద॑శ్వ॒విత్పవ॑స్వ సో॒మాంధ॑సా .
మ॒క్షూత॑మేభి॒రహ॑భిః .. 9.055.03
యో జి॒నాతి॒ న జీయ॑తే॒ హంతి॒ శత్రు॑మ॒భీత్య॑ .
స ప॑వస్వ సహస్రజిత్ .. 9.055.04

పరి॒ సోమ॑ ఋ॒తం బృ॒హదా॒శుః ప॒విత్రే॑ అర్షతి .
వి॒ఘ్నన్రక్షాం॑సి దేవ॒యుః .. 9.056.01
యత్సోమో॒ వాజ॒మర్ష॑తి శ॒తం ధారా॑ అప॒స్యువః॑ .
ఇంద్ర॑స్య స॒ఖ్యమా॑వి॒శన్ .. 9.056.02
అ॒భి త్వా॒ యోష॑ణో॒ దశ॑ జా॒రం న క॒న్యా॑నూషత .
మృ॒జ్యసే॑ సోమ సా॒తయే॑ .. 9.056.03
త్వమింద్రా॑య॒ విష్ణ॑వే స్వా॒దురిం॑దో॒ పరి॑ స్రవ .
నౄన్స్తో॒తౄన్పా॒హ్యంహ॑సః .. 9.056.04

ప్ర తే॒ ధారా॑ అస॒శ్చతో॑ ది॒వో న యం॑తి వృ॒ష్టయః॑ .
అచ్ఛా॒ వాజం॑ సహ॒స్రిణం॑ .. 9.057.01
అ॒భి ప్రి॒యాణి॒ కావ్యా॒ విశ్వా॒ చక్షా॑ణో అర్షతి .
హరి॑స్తుంజా॒న ఆయు॑ధా .. 9.057.02
స మ॑ర్మృజా॒న ఆ॒యుభి॒రిభో॒ రాజే॑వ సువ్ర॒తః .
శ్యే॒నో న వంసు॑ షీదతి .. 9.057.03
స నో॒ విశ్వా॑ ది॒వో వసూ॒తో పృ॑థి॒వ్యా అధి॑ .
పు॒నా॒న ఇం॑ద॒వా భ॑ర .. 9.057.04

తర॒త్స మం॒దీ ధా॑వతి॒ ధారా॑ సు॒తస్యాంధ॑సః .
తర॒త్స మం॒దీ ధా॑వతి .. 9.058.01
ఉ॒స్రా వే॑ద॒ వసూ॑నాం॒ మర్త॑స్య దే॒వ్యవ॑సః .
తర॒త్స మం॒దీ ధా॑వతి .. 9.058.02
ధ్వ॒స్రయోః॑ పురు॒షంత్యో॒రా స॒హస్రా॑ణి దద్మహే .
తర॒త్స మం॒దీ ధా॑వతి .. 9.058.03
ఆ యయో॑స్త్రిం॒శతం॒ తనా॑ స॒హస్రా॑ణి చ॒ దద్మ॑హే .
తర॒త్స మం॒దీ ధా॑వతి .. 9.058.04

పవ॑స్వ గో॒జిద॑శ్వ॒జిద్వి॑శ్వ॒జిత్సో॑మ రణ్య॒జిత్ .
ప్ర॒జావ॒ద్రత్న॒మా భ॑ర .. 9.059.01
పవ॑స్వా॒ద్భ్యో అదా॑భ్యః॒ పవ॒స్వౌష॑ధీభ్యః .
పవ॑స్వ ధి॒షణా॑భ్యః .. 9.059.02
త్వం సో॑మ॒ పవ॑మానో॒ విశ్వా॑ని దురి॒తా త॑ర .
క॒విః సీ॑ద॒ ని బ॒ర్హిషి॑ .. 9.059.03
పవ॑మాన॒ స్వ॑ర్విదో॒ జాయ॑మానోఽభవో మ॒హాన్ .
ఇందో॒ విశ్వా॑ఀ అ॒భీద॑సి .. 9.059.04

ప్ర గా॑య॒త్రేణ॑ గాయత॒ పవ॑మానం॒ విచ॑ర్షణిం .
ఇందుం॑ స॒హస్ర॑చక్షసం .. 9.060.01
తం త్వా॑ స॒హస్ర॑చక్షస॒మథో॑ స॒హస్ర॑భర్ణసం .
అతి॒ వార॑మపావిషుః .. 9.060.02
అతి॒ వారా॒న్పవ॑మానో అసిష్యదత్క॒లశా॑ఀ అ॒భి ధా॑వతి .
ఇంద్ర॑స్య॒ హార్ద్యా॑వి॒శన్ .. 9.060.03
ఇంద్ర॑స్య సోమ॒ రాధ॑సే॒ శం ప॑వస్వ విచర్షణే .
ప్ర॒జావ॒ద్రేత॒ ఆ భ॑ర .. 9.060.04

అ॒యా వీ॒తీ పరి॑ స్రవ॒ యస్త॑ ఇందో॒ మదే॒ష్వా .
అ॒వాహ॑న్నవ॒తీర్నవ॑ .. 9.061.01
పురః॑ స॒ద్య ఇ॒త్థాధి॑యే॒ దివో॑దాసాయ॒ శంబ॑రం .
అధ॒ త్యం తు॒ర్వశం॒ యదుం॑ .. 9.061.02
పరి॑ ణో॒ అశ్వ॑మశ్వ॒విద్గోమ॑దిందో॒ హిర॑ణ్యవత్ .
క్షరా॑ సహ॒స్రిణీ॒రిషః॑ .. 9.061.03
పవ॑మానస్య తే వ॒యం ప॒విత్ర॑మభ్యుంద॒తః .
స॒ఖి॒త్వమా వృ॑ణీమహే .. 9.061.04
యే తే॑ ప॒విత్ర॑మూ॒ర్మయో॑ఽభి॒క్షరం॑తి॒ ధార॑యా .
తేభి॑ర్నః సోమ మృళయ .. 9.061.05
స నః॑ పునా॒న ఆ భ॑ర ర॒యిం వీ॒రవ॑తీ॒మిషం॑ .
ఈశా॑నః సోమ వి॒శ్వతః॑ .. 9.061.06
ఏ॒తము॒ త్యం దశ॒ క్షిపో॑ మృ॒జంతి॒ సింధు॑మాతరం .
సమా॑ది॒త్యేభి॑రఖ్యత .. 9.061.07
సమింద్రే॑ణో॒త వా॒యునా॑ సు॒త ఏ॑తి ప॒విత్ర॒ ఆ .
సం సూర్య॑స్య ర॒శ్మిభిః॑ .. 9.061.08
స నో॒ భగా॑య వా॒యవే॑ పూ॒ష్ణే ప॑వస్వ॒ మధు॑మాన్ .
చారు॑ర్మి॒త్రే వరు॑ణే చ .. 9.061.09
ఉ॒చ్చా తే॑ జా॒తమంధ॑సో ది॒వి షద్భూమ్యా ద॑దే .
ఉ॒గ్రం శర్మ॒ మహి॒ శ్రవః॑ .. 9.061.10
ఏ॒నా విశ్వా॑న్య॒ర్య ఆ ద్యు॒మ్నాని॒ మాను॑షాణాం .
సిషా॑సంతో వనామహే .. 9.061.11
స న॒ ఇంద్రా॑య॒ యజ్య॑వే॒ వరు॑ణాయ మ॒రుద్భ్యః॑ .
వ॒రి॒వో॒విత్పరి॑ స్రవ .. 9.061.12
ఉపో॒ షు జా॒తమ॒ప్తురం॒ గోభి॑ర్భం॒గం పరి॑ష్కృతం .
ఇందుం॑ దే॒వా అ॑యాసిషుః .. 9.061.13
తమిద్వ॑ర్ధంతు నో॒ గిరో॑ వ॒త్సం సం॒శిశ్వ॑రీరివ .
య ఇంద్ర॑స్య హృదం॒సనిః॑ .. 9.061.14
అర్షా॑ ణః సోమ॒ శం గవే॑ ధు॒క్షస్వ॑ పి॒ప్యుషీ॒మిషం॑ .
వర్ధా॑ సము॒ద్రము॒క్థ్యం॑ .. 9.061.15
పవ॑మానో అజీజనద్ది॒వశ్చి॒త్రం న త॑న్య॒తుం .
జ్యోతి॑ర్వైశ్వాన॒రం బృ॒హత్ .. 9.061.16
పవ॑మానస్య తే॒ రసో॒ మదో॑ రాజన్నదుచ్ఛు॒నః .
వి వార॒మవ్య॑మర్షతి .. 9.061.17
పవ॑మాన॒ రస॒స్తవ॒ దక్షో॒ వి రా॑జతి ద్యు॒మాన్ .
జ్యోతి॒ర్విశ్వం॒ స్వ॑ర్దృ॒శే .. 9.061.18
యస్తే॒ మదో॒ వరే॑ణ్య॒స్తేనా॑ పవ॒స్వాంధ॑సా .
దే॒వా॒వీర॑ఘశంస॒హా .. 9.061.19
జఘ్ని॑ర్వృ॒త్రమ॑మి॒త్రియం॒ సస్ని॒ర్వాజం॑ ది॒వేది॑వే .
గో॒షా ఉ॑ అశ్వ॒సా అ॑సి .. 9.061.20
సమ్మి॑శ్లో అరు॒షో భ॑వ సూప॒స్థాభి॒ర్న ధే॒నుభిః॑ .
సీదం॑ఛ్యే॒నో న యోని॒మా .. 9.061.21
స ప॑వస్వ॒ య ఆవి॒థేంద్రం॑ వృ॒త్రాయ॒ హంత॑వే .
వ॒వ్రి॒వాంసం॑ మ॒హీర॒పః .. 9.061.22
సు॒వీరా॑సో వ॒యం ధనా॒ జయే॑మ సోమ మీఢ్వః .
పు॒నా॒నో వ॑ర్ధ నో॒ గిరః॑ .. 9.061.23
త్వోతా॑స॒స్తవావ॑సా॒ స్యామ॑ వ॒న్వంత॑ ఆ॒మురః॑ .
సోమ॑ వ్ర॒తేషు॑ జాగృహి .. 9.061.24
అ॒ప॒ఘ్నన్ప॑వతే॒ మృధోఽప॒ సోమో॒ అరా॑వ్ణః .
గచ్ఛ॒న్నింద్ర॑స్య నిష్కృ॒తం .. 9.061.25
మ॒హో నో॑ రా॒య ఆ భ॑ర॒ పవ॑మాన జ॒హీ మృధః॑ .
రాస్వేం॑దో వీ॒రవ॒ద్యశః॑ .. 9.061.26
న త్వా॑ శ॒తం చ॒న హ్రుతో॒ రాధో॒ దిత్సం॑త॒మా మి॑నన్ .
యత్పు॑నా॒నో మ॑ఖ॒స్యసే॑ .. 9.061.27
పవ॑స్వేందో॒ వృషా॑ సు॒తః కృ॒ధీ నో॑ య॒శసో॒ జనే॑ .
విశ్వా॒ అప॒ ద్విషో॑ జహి .. 9.061.28
అస్య॑ తే స॒ఖ్యే వ॒యం తవేం॑దో ద్యు॒మ్న ఉ॑త్త॒మే .
సా॒స॒హ్యామ॑ పృతన్య॒తః .. 9.061.29
యా తే॑ భీ॒మాన్యాయు॑ధా తి॒గ్మాని॒ సంతి॒ ధూర్వ॑ణే .
రక్షా॑ సమస్య నో ని॒దః .. 9.061.30

ఏ॒తే అ॑సృగ్ర॒మింద॑వస్తి॒రః ప॒విత్ర॑మా॒శవః॑ .
విశ్వా॑న్య॒భి సౌభ॑గా .. 9.062.01
వి॒ఘ్నంతో॑ దురి॒తా పు॒రు సు॒గా తో॒కాయ॑ వా॒జినః॑ .
తనా॑ కృ॒ణ్వంతో॒ అర్వ॑తే .. 9.062.02
కృ॒ణ్వంతో॒ వరి॑వో॒ గవే॒ఽభ్య॑ర్షంతి సుష్టు॒తిం .
ఇళా॑మ॒స్మభ్యం॑ సం॒యతం॑ .. 9.062.03
అసా॑వ్యం॒శుర్మదా॑యా॒ప్సు దక్షో॑ గిరి॒ష్ఠాః .
శ్యే॒నో న యోని॒మాస॑దత్ .. 9.062.04
శు॒భ్రమంధో॑ దే॒వవా॑తమ॒ప్సు ధూ॒తో నృభిః॑ సు॒తః .
స్వదం॑తి॒ గావః॒ పయో॑భిః .. 9.062.05
ఆదీ॒మశ్వం॒ న హేతా॒రోఽశూ॑శుభన్న॒మృతా॑య .
మధ్వో॒ రసం॑ సధ॒మాదే॑ .. 9.062.06
యాస్తే॒ ధారా॑ మధు॒శ్చుతోఽసృ॑గ్రమింద ఊ॒తయే॑ .
తాభిః॑ ప॒విత్ర॒మాస॑దః .. 9.062.07
సో అ॒ర్షేంద్రా॑య పీ॒తయే॑ తి॒రో రోమా॑ణ్య॒వ్యయా॑ .
సీద॒న్యోనా॒ వనే॒ష్వా .. 9.062.08
త్వమిం॑దో॒ పరి॑ స్రవ॒ స్వాది॑ష్ఠో॒ అంగి॑రోభ్యః .
వ॒రి॒వో॒విద్ఘృ॒తం పయః॑ .. 9.062.09
అ॒యం విచ॑ర్షణిర్హి॒తః పవ॑మానః॒ స చే॑తతి .
హి॒న్వా॒న ఆప్యం॑ బృ॒హత్ .. 9.062.10
ఏ॒ష వృషా॒ వృష॑వ్రతః॒ పవ॑మానో అశస్తి॒హా .
కర॒ద్వసూ॑ని దా॒శుషే॑ .. 9.062.11
ఆ ప॑వస్వ సహ॒స్రిణం॑ ర॒యిం గోమం॑తమ॒శ్వినం॑ .
పు॒రు॒శ్చం॒ద్రం పు॑రు॒స్పృహం॑ .. 9.062.12
ఏ॒ష స్య పరి॑ షిచ్యతే మర్మృ॒జ్యమా॑న ఆ॒యుభిః॑ .
ఉ॒రు॒గా॒యః క॒విక్ర॑తుః .. 9.062.13
స॒హస్రో॑తిః శ॒తామ॑ఘో వి॒మానో॒ రజ॑సః క॒విః .
ఇంద్రా॑య పవతే॒ మదః॑ .. 9.062.14
గి॒రా జా॒త ఇ॒హ స్తు॒త ఇందు॒రింద్రా॑య ధీయతే .
విర్యోనా॑ వస॒తావి॑వ .. 9.062.15
పవ॑మానః సు॒తో నృభిః॒ సోమో॒ వాజ॑మివాసరత్ .
చ॒మూషు॒ శక్మ॑నా॒సదం॑ .. 9.062.16
తం త్రి॑పృ॒ష్ఠే త్రి॑వంధు॒రే రథే॑ యుంజంతి॒ యాత॑వే .
ఋషీ॑ణాం స॒ప్త ధీ॒తిభిః॑ .. 9.062.17
తం సో॑తారో ధన॒స్పృత॑మా॒శుం వాజా॑య॒ యాత॑వే .
హరిం॑ హినోత వా॒జినం॑ .. 9.062.18
ఆ॒వి॒శన్క॒లశం॑ సు॒తో విశ్వా॒ అర్ష॑న్న॒భి శ్రియః॑ .
శూరో॒ న గోషు॑ తిష్ఠతి .. 9.062.19
ఆ త॑ ఇందో॒ మదా॑య॒ కం పయో॑ దుహంత్యా॒యవః॑ .
దే॒వా దే॒వేభ్యో॒ మధు॑ .. 9.062.20
ఆ నః॒ సోమం॑ ప॒విత్ర॒ ఆ సృ॒జతా॒ మధు॑మత్తమం .
దే॒వేభ్యో॑ దేవ॒శ్రుత్త॑మం .. 9.062.21
ఏ॒తే సోమా॑ అసృక్షత గృణా॒నాః శ్రవ॑సే మ॒హే .
మ॒దింత॑మస్య॒ ధార॑యా .. 9.062.22
అ॒భి గవ్యా॑ని వీ॒తయే॑ నృ॒మ్ణా పు॑నా॒నో అ॑ర్షసి .
స॒నద్వా॑జః॒ పరి॑ స్రవ .. 9.062.23
ఉ॒త నో॒ గోమ॑తీ॒రిషో॒ విశ్వా॑ అర్ష పరి॒ష్టుభః॑ .
గృ॒ణా॒నో జ॒మద॑గ్నినా .. 9.062.24
పవ॑స్వ వా॒చో అ॑గ్రి॒యః సోమ॑ చి॒త్రాభి॑రూ॒తిభిః॑ .
అ॒భి విశ్వా॑ని॒ కావ్యా॑ .. 9.062.25
త్వం స॑ము॒ద్రియా॑ అ॒పో॑ఽగ్రి॒యో వాచ॑ ఈ॒రయ॑న్ .
పవ॑స్వ విశ్వమేజయ .. 9.062.26
తుభ్యే॒మా భువ॑నా కవే మహి॒మ్నే సో॑మ తస్థిరే .
తుభ్య॑మర్షంతి॒ సింధ॑వః .. 9.062.27
ప్ర తే॑ ది॒వో న వృ॒ష్టయో॒ ధారా॑ యంత్యస॒శ్చతః॑ .
అ॒భి శు॒క్రాము॑ప॒స్తిరం॑ .. 9.062.28
ఇంద్రా॒యేందుం॑ పునీతనో॒గ్రం దక్షా॑య॒ సాధ॑నం .
ఈ॒శా॒నం వీ॒తిరా॑ధసం .. 9.062.29
పవ॑మాన ఋ॒తః క॒విః సోమః॑ ప॒విత్ర॒మాస॑దత్ .
దధ॑త్స్తో॒త్రే సు॒వీర్యం॑ .. 9.062.30

ఆ ప॑వస్వ సహ॒స్రిణం॑ ర॒యిం సో॑మ సు॒వీర్యం॑ .
అ॒స్మే శ్రవాం॑సి ధారయ .. 9.063.01
ఇష॒మూర్జం॑ చ పిన్వస॒ ఇంద్రా॑య మత్స॒రింత॑మః .
చ॒మూష్వా ని షీ॑దసి .. 9.063.02
సు॒త ఇంద్రా॑య॒ విష్ణ॑వే॒ సోమః॑ క॒లశే॑ అక్షరత్ .
మధు॑మాఀ అస్తు వా॒యవే॑ .. 9.063.03
ఏ॒తే అ॑సృగ్రమా॒శవోఽతి॒ హ్వరాం॑సి బ॒భ్రవః॑ .
సోమా॑ ఋ॒తస్య॒ ధార॑యా .. 9.063.04
ఇంద్రం॒ వర్ధం॑తో అ॒ప్తురః॑ కృ॒ణ్వంతో॒ విశ్వ॒మార్యం॑ .
అ॒ప॒ఘ్నంతో॒ అరా॑వ్ణః .. 9.063.05
సు॒తా అను॒ స్వమా రజో॒ఽభ్య॑ర్షంతి బ॒భ్రవః॑ .
ఇంద్రం॒ గచ్ఛం॑త॒ ఇంద॑వః .. 9.063.06
అ॒యా ప॑వస్వ॒ ధార॑యా॒ యయా॒ సూర్య॒మరో॑చయః .
హి॒న్వా॒నో మాను॑షీర॒పః .. 9.063.07
అయు॑క్త॒ సూర॒ ఏత॑శం॒ పవ॑మానో మ॒నావధి॑ .
అం॒తరి॑క్షేణ॒ యాత॑వే .. 9.063.08
ఉ॒త త్యా హ॒రితో॒ దశ॒ సూరో॑ అయుక్త॒ యాత॑వే .
ఇందు॒రింద్ర॒ ఇతి॑ బ్రు॒వన్ .. 9.063.09
పరీ॒తో వా॒యవే॑ సు॒తం గిర॒ ఇంద్రా॑య మత్స॒రం .
అవ్యో॒ వారే॑షు సించత .. 9.063.10
పవ॑మాన వి॒దా ర॒యిమ॒స్మభ్యం॑ సోమ దు॒ష్టరం॑ .
యో దూ॒ణాశో॑ వనుష్య॒తా .. 9.063.11
అ॒భ్య॑ర్ష సహ॒స్రిణం॑ ర॒యిం గోమం॑తమ॒శ్వినం॑ .
అ॒భి వాజ॑ము॒త శ్రవః॑ .. 9.063.12
సోమో॑ దే॒వో న సూర్యోఽద్రి॑భిః పవతే సు॒తః .
దధా॑నః క॒లశే॒ రసం॑ .. 9.063.13
ఏ॒తే ధామా॒న్యార్యా॑ శు॒క్రా ఋ॒తస్య॒ ధార॑యా .
వాజం॒ గోమం॑తమక్షరన్ .. 9.063.14
సు॒తా ఇంద్రా॑య వ॒జ్రిణే॒ సోమా॑సో॒ దధ్యా॑శిరః .
ప॒విత్ర॒మత్య॑క్షరన్ .. 9.063.15
ప్ర సో॑మ॒ మధు॑మత్తమో రా॒యే అ॑ర్ష ప॒విత్ర॒ ఆ .
మదో॒ యో దే॑వ॒వీత॑మః .. 9.063.16
తమీ॑ మృజంత్యా॒యవో॒ హరిం॑ న॒దీషు॑ వా॒జినం॑ .
ఇందు॒మింద్రా॑య మత్స॒రం .. 9.063.17
ఆ ప॑వస్వ॒ హిర॑ణ్యవ॒దశ్వా॑వత్సోమ వీ॒రవ॑త్ .
వాజం॒ గోమం॑త॒మా భ॑ర .. 9.063.18
పరి॒ వాజే॒ న వా॑జ॒యుమవ్యో॒ వారే॑షు సించత .
ఇంద్రా॑య॒ మధు॑మత్తమం .. 9.063.19
క॒విం మృ॑జంతి॒ మర్జ్యం॑ ధీ॒భిర్విప్రా॑ అవ॒స్యవః॑ .
వృషా॒ కని॑క్రదర్షతి .. 9.063.20
వృష॑ణం ధీ॒భిర॒ప్తురం॒ సోమ॑మృ॒తస్య॒ ధార॑యా .
మ॒తీ విప్రాః॒ సమ॑స్వరన్ .. 9.063.21
పవ॑స్వ దేవాయు॒షగింద్రం॑ గచ్ఛతు తే॒ మదః॑ .
వా॒యుమా రో॑హ॒ ధర్మ॑ణా .. 9.063.22
పవ॑మాన॒ ని తో॑శసే ర॒యిం సో॑మ శ్ర॒వాయ్యం॑ .
ప్రి॒యః స॑ము॒ద్రమా వి॑శ .. 9.063.23
అ॒ప॒ఘ్నన్ప॑వసే॒ మృధః॑ క్రతు॒విత్సో॑మ మత్స॒రః .
ను॒దస్వాదే॑వయుం॒ జనం॑ .. 9.063.24
పవ॑మానా అసృక్షత॒ సోమాః॑ శు॒క్రాస॒ ఇంద॑వః .
అ॒భి విశ్వా॑ని॒ కావ్యా॑ .. 9.063.25
పవ॑మానాస ఆ॒శవః॑ శు॒భ్రా అ॑సృగ్ర॒మింద॑వః .
ఘ్నంతో॒ విశ్వా॒ అప॒ ద్విషః॑ .. 9.063.26
పవ॑మానా ది॒వస్పర్యం॒తరి॑క్షాదసృక్షత .
పృ॒థి॒వ్యా అధి॒ సాన॑వి .. 9.063.27
పు॒నా॒నః సో॑మ॒ ధార॒యేందో॒ విశ్వా॒ అప॒ స్రిధః॑ .
జ॒హి రక్షాం॑సి సుక్రతో .. 9.063.28
అ॒ప॒ఘ్నన్సో॑మ ర॒క్షసో॒ఽభ్య॑ర్ష॒ కని॑క్రదత్ .
ద్యు॒మంతం॒ శుష్మ॑ముత్త॒మం .. 9.063.29
అ॒స్మే వసూ॑ని ధారయ॒ సోమ॑ ది॒వ్యాని॒ పార్థి॑వా .
ఇందో॒ విశ్వా॑ని॒ వార్యా॑ .. 9.063.30

వృషా॑ సోమ ద్యు॒మాఀ అ॑సి॒ వృషా॑ దేవ॒ వృష॑వ్రతః .
వృషా॒ ధర్మా॑ణి దధిషే .. 9.064.01
వృష్ణ॑స్తే॒ వృష్ణ్యం॒ శవో॒ వృషా॒ వనం॒ వృషా॒ మదః॑ .
స॒త్యం వృ॑ష॒న్వృషేద॑సి .. 9.064.02
అశ్వో॒ న చ॑క్రదో॒ వృషా॒ సం గా ఇం॑దో॒ సమర్వ॑తః .
వి నో॑ రా॒యే దురో॑ వృధి .. 9.064.03
అసృ॑క్షత॒ ప్ర వా॒జినో॑ గ॒వ్యా సోమా॑సో అశ్వ॒యా .
శు॒క్రాసో॑ వీర॒యాశవః॑ .. 9.064.04
శుం॒భమా॑నా ఋతా॒యుభి॑ర్మృ॒జ్యమా॑నా॒ గభ॑స్త్యోః .
పవం॑తే॒ వారే॑ అ॒వ్యయే॑ .. 9.064.05
తే విశ్వా॑ దా॒శుషే॒ వసు॒ సోమా॑ ది॒వ్యాని॒ పార్థి॑వా .
పవం॑తా॒మాంతరి॑క్ష్యా .. 9.064.06
పవ॑మానస్య విశ్వవి॒త్ప్ర తే॒ సర్గా॑ అసృక్షత .
సూర్య॑స్యేవ॒ న ర॒శ్మయః॑ .. 9.064.07
కే॒తుం కృ॒ణ్వంది॒వస్పరి॒ విశ్వా॑ రూ॒పాభ్య॑ర్షసి .
స॒ము॒ద్రః సో॑మ పిన్వసే .. 9.064.08
హి॒న్వా॒నో వాచ॑మిష్యసి॒ పవ॑మాన॒ విధ॑ర్మణి .
అక్రాం॑దే॒వో న సూర్యః॑ .. 9.064.09
ఇందుః॑ పవిష్ట॒ చేత॑నః ప్రి॒యః క॑వీ॒నాం మ॒తీ .
సృ॒జదశ్వం॑ ర॒థీరి॑వ .. 9.064.10
ఊ॒ర్మిర్యస్తే॑ ప॒విత్ర॒ ఆ దే॑వా॒వీః ప॒ర్యక్ష॑రత్ .
సీద॑న్నృ॒తస్య॒ యోని॒మా .. 9.064.11
స నో॑ అర్ష ప॒విత్ర॒ ఆ మదో॒ యో దే॑వ॒వీత॑మః .
ఇంద॒వింద్రా॑య పీ॒తయే॑ .. 9.064.12
ఇ॒షే ప॑వస్వ॒ ధార॑యా మృ॒జ్యమా॑నో మనీ॒షిభిః॑ .
ఇందో॑ రు॒చాభి గా ఇ॑హి .. 9.064.13
పు॒నా॒నో వరి॑వస్కృ॒ధ్యూర్జం॒ జనా॑య గిర్వణః .
హరే॑ సృజా॒న ఆ॒శిరం॑ .. 9.064.14
పు॒నా॒నో దే॒వవీ॑తయ॒ ఇంద్ర॑స్య యాహి నిష్కృ॒తం .
ద్యు॒తా॒నో వా॒జిభి॑ర్య॒తః .. 9.064.15
ప్ర హి॑న్వా॒నాస॒ ఇంద॒వోఽచ్ఛా॑ సము॒ద్రమా॒శవః॑ .
ధి॒యా జూ॒తా అ॑సృక్షత .. 9.064.16
మ॒ర్మృ॒జా॒నాస॑ ఆ॒యవో॒ వృథా॑ సము॒ద్రమింద॑వః .
అగ్మ॑న్నృ॒తస్య॒ యోని॒మా .. 9.064.17
పరి॑ ణో యాహ్యస్మ॒యుర్విశ్వా॒ వసూ॒న్యోజ॑సా .
పా॒హి నః॒ శర్మ॑ వీ॒రవ॑త్ .. 9.064.18
మిమా॑తి॒ వహ్ని॒రేత॑శః ప॒దం యు॑జా॒న ఋక్వ॑భిః .
ప్ర యత్స॑ము॒ద్ర ఆహి॑తః .. 9.064.19
ఆ యద్యోనిం॑ హిర॒ణ్యయ॑మా॒శురృ॒తస్య॒ సీద॑తి .
జహా॒త్యప్ర॑చేతసః .. 9.064.20
అ॒భి వే॒నా అ॑నూష॒తేయ॑క్షంతి॒ ప్రచే॑తసః .
మజ్జం॒త్యవి॑చేతసః .. 9.064.21
ఇంద్రా॑యేందో మ॒రుత్వ॑తే॒ పవ॑స్వ॒ మధు॑మత్తమః .
ఋ॒తస్య॒ యోని॑మా॒సదం॑ .. 9.064.22
తం త్వా॒ విప్రా॑ వచో॒విదః॒ పరి॑ ష్కృణ్వంతి వే॒ధసః॑ .
సం త్వా॑ మృజంత్యా॒యవః॑ .. 9.064.23
రసం॑ తే మి॒త్రో అ॑ర్య॒మా పిబం॑తి॒ వరు॑ణః కవే .
పవ॑మానస్య మ॒రుతః॑ .. 9.064.24
త్వం సో॑మ విప॒శ్చితం॑ పునా॒నో వాచ॑మిష్యసి .
ఇందో॑ స॒హస్ర॑భర్ణసం .. 9.064.25
ఉ॒తో స॒హస్ర॑భర్ణసం॒ వాచం॑ సోమ మఖ॒స్యువం॑ .
పు॒నా॒న ఇం॑ద॒వా భ॑ర .. 9.064.26
పు॒నా॒న ఇం॑దవేషాం॒ పురు॑హూత॒ జనా॑నాం .
ప్రి॒యః స॑ము॒ద్రమా వి॑శ .. 9.064.27
దవి॑ద్యుతత్యా రు॒చా ప॑రి॒ష్టోభం॑త్యా కృ॒పా .
సోమాః॑ శు॒క్రా గవా॑శిరః .. 9.064.28
హి॒న్వా॒నో హే॒తృభి॑ర్య॒త ఆ వాజం॑ వా॒జ్య॑క్రమీత్ .
సీదం॑తో వ॒నుషో॑ యథా .. 9.064.29
ఋ॒ధక్సో॑మ స్వ॒స్తయే॑ సంజగ్మా॒నో ది॒వః క॒విః .
పవ॑స్వ॒ సూర్యో॑ దృ॒శే .. 9.064.30

హి॒న్వంతి॒ సూర॒ముస్ర॑యః॒ స్వసా॑రో జా॒మయ॒స్పతిం॑ .
మ॒హామిందుం॑ మహీ॒యువః॑ .. 9.065.01
పవ॑మాన రు॒చారు॑చా దే॒వో దే॒వేభ్య॒స్పరి॑ .
విశ్వా॒ వసూ॒న్యా వి॑శ .. 9.065.02
ఆ ప॑వమాన సుష్టు॒తిం వృ॒ష్టిం దే॒వేభ్యో॒ దువః॑ .
ఇ॒షే ప॑వస్వ సం॒యతం॑ .. 9.065.03
వృషా॒ హ్యసి॑ భా॒నునా॑ ద్యు॒మంతం॑ త్వా హవామహే .
పవ॑మాన స్వా॒ధ్యః॑ .. 9.065.04
ఆ ప॑వస్వ సు॒వీర్యం॒ మంద॑మానః స్వాయుధ .
ఇ॒హో ష్విం॑ద॒వా గ॑హి .. 9.065.05
యద॒ద్భిః ప॑రిషి॒చ్యసే॑ మృ॒జ్యమా॑నో॒ గభ॑స్త్యోః .
ద్రుణా॑ స॒ధస్థ॑మశ్నుషే .. 9.065.06
ప్ర సోమా॑య వ్యశ్వ॒వత్పవ॑మానాయ గాయత .
మ॒హే స॒హస్ర॑చక్షసే .. 9.065.07
యస్య॒ వర్ణం॑ మధు॒శ్చుతం॒ హరిం॑ హి॒న్వంత్యద్రి॑భిః .
ఇందు॒మింద్రా॑య పీ॒తయే॑ .. 9.065.08
తస్య॑ తే వా॒జినో॑ వ॒యం విశ్వా॒ ధనా॑ని జి॒గ్యుషః॑ .
స॒ఖి॒త్వమా వృ॑ణీమహే .. 9.065.09
వృషా॑ పవస్వ॒ ధార॑యా మ॒రుత్వ॑తే చ మత్స॒రః .
విశ్వా॒ దధా॑న॒ ఓజ॑సా .. 9.065.10
తం త్వా॑ ధ॒ర్తార॑మో॒ణ్యో॒3॒ః॑ పవ॑మాన స్వ॒ర్దృశం॑ .
హి॒న్వే వాజే॑షు వా॒జినం॑ .. 9.065.11
అ॒యా చి॒త్తో వి॒పానయా॒ హరిః॑ పవస్వ॒ ధార॑యా .
యుజం॒ వాజే॑షు చోదయ .. 9.065.12
ఆ న॑ ఇందో మ॒హీమిషం॒ పవ॑స్వ వి॒శ్వద॑ర్శతః .
అ॒స్మభ్యం॑ సోమ గాతు॒విత్ .. 9.065.13
ఆ క॒లశా॑ అనూష॒తేందో॒ ధారా॑భి॒రోజ॑సా .
ఏంద్ర॑స్య పీ॒తయే॑ విశ .. 9.065.14
యస్య॑ తే॒ మద్యం॒ రసం॑ తీ॒వ్రం దు॒హంత్యద్రి॑భిః .
స ప॑వస్వాభిమాతి॒హా .. 9.065.15
రాజా॑ మే॒ధాభి॑రీయతే॒ పవ॑మానో మ॒నావధి॑ .
అం॒తరి॑క్షేణ॒ యాత॑వే .. 9.065.16
ఆ న॑ ఇందో శత॒గ్వినం॒ గవాం॒ పోషం॒ స్వశ్వ్యం॑ .
వహా॒ భగ॑త్తిమూ॒తయే॑ .. 9.065.17
ఆ నః॑ సోమ॒ సహో॒ జువో॑ రూ॒పం న వర్చ॑సే భర .
సు॒ష్వా॒ణో దే॒వవీ॑తయే .. 9.065.18
అర్షా॑ సోమ ద్యు॒మత్త॑మో॒ఽభి ద్రోణా॑ని॒ రోరు॑వత్ .
సీదం॑ఛ్యే॒నో న యోని॒మా .. 9.065.19
అ॒ప్సా ఇంద్రా॑య వా॒యవే॒ వరు॑ణాయ మ॒రుద్భ్యః॑ .
సోమో॑ అర్షతి॒ విష్ణ॑వే .. 9.065.20
ఇషం॑ తో॒కాయ॑ నో॒ దధ॑ద॒స్మభ్యం॑ సోమ వి॒శ్వతః॑ .
ఆ ప॑వస్వ సహ॒స్రిణం॑ .. 9.065.21
యే సోమా॑సః పరా॒వతి॒ యే అ॑ర్వా॒వతి॑ సున్వి॒రే .
యే వా॒దః శ॑ర్య॒ణావ॑తి .. 9.065.22
య ఆ॑ర్జీ॒కేషు॒ కృత్వ॑సు॒ యే మధ్యే॑ ప॒స్త్యా॑నాం .
యే వా॒ జనే॑షు పం॒చసు॑ .. 9.065.23
తే నో॑ వృ॒ష్టిం ది॒వస్పరి॒ పవం॑తా॒మా సు॒వీర్యం॑ .
సు॒వా॒నా దే॒వాస॒ ఇంద॑వః .. 9.065.24
పవ॑తే హర్య॒తో హరి॑ర్గృణా॒నో జ॒మద॑గ్నినా .
హి॒న్వా॒నో గోరధి॑ త్వ॒చి .. 9.065.25
ప్ర శు॒క్రాసో॑ వయో॒జువో॑ హిన్వా॒నాసో॒ న సప్త॑యః .
శ్రీ॒ణా॒నా అ॒ప్సు మృం॑జత .. 9.065.26
తం త్వా॑ సు॒తేష్వా॒భువో॑ హిన్వి॒రే దే॒వతా॑తయే .
స ప॑వస్వా॒నయా॑ రు॒చా .. 9.065.27
ఆ తే॒ దక్షం॑ మయో॒భువం॒ వహ్ని॑మ॒ద్యా వృ॑ణీమహే .
పాంత॒మా పు॑రు॒స్పృహం॑ .. 9.065.28
ఆ మం॒ద్రమా వరే॑ణ్య॒మా విప్ర॒మా మ॑నీ॒షిణం॑ .
పాంత॒మా పు॑రు॒స్పృహం॑ .. 9.065.29
ఆ ర॒యిమా సు॑చే॒తున॒మా సు॑క్రతో త॒నూష్వా .
పాంత॒మా పు॑రు॒స్పృహం॑ .. 9.065.30

పవ॑స్వ విశ్వచర్షణే॒ఽభి విశ్వా॑ని॒ కావ్యా॑ .
సఖా॒ సఖి॑భ్య॒ ఈడ్యః॑ .. 9.066.01
తాభ్యాం॒ విశ్వ॑స్య రాజసి॒ యే ప॑వమాన॒ ధామ॑నీ .
ప్ర॒తీ॒చీ సో॑మ త॒స్థతుః॑ .. 9.066.02
పరి॒ ధామా॑ని॒ యాని॑ తే॒ త్వం సో॑మాసి వి॒శ్వతః॑ .
పవ॑మాన ఋ॒తుభిః॑ కవే .. 9.066.03
పవ॑స్వ జ॒నయ॒న్నిషో॒ఽభి విశ్వా॑ని॒ వార్యా॑ .
సఖా॒ సఖి॑భ్య ఊ॒తయే॑ .. 9.066.04
తవ॑ శు॒క్రాసో॑ అ॒ర్చయో॑ ది॒వస్పృ॒ష్ఠే వి త॑న్వతే .
ప॒విత్రం॑ సోమ॒ ధామ॑భిః .. 9.066.05
తవే॒మే స॒ప్త సింధ॑వః ప్ర॒శిషం॑ సోమ సిస్రతే .
తుభ్యం॑ ధావంతి ధే॒నవః॑ .. 9.066.06
ప్ర సో॑మ యాహి॒ ధార॑యా సు॒త ఇంద్రా॑య మత్స॒రః .
దధా॑నో॒ అక్షి॑తి॒ శ్రవః॑ .. 9.066.07
సము॑ త్వా ధీ॒భిర॑స్వరన్హిన్వ॒తీః స॒ప్త జా॒మయః॑ .
విప్ర॑మా॒జా వి॒వస్వ॑తః .. 9.066.08
మృ॒జంతి॑ త్వా॒ సమ॒గ్రువోఽవ్యే॑ జీ॒రావధి॒ ష్వణి॑ .
రే॒భో యద॒జ్యసే॒ వనే॑ .. 9.066.09
పవ॑మానస్య తే కవే॒ వాజి॒న్సర్గా॑ అసృక్షత .
అర్వం॑తో॒ న శ్ర॑వ॒స్యవః॑ .. 9.066.10
అచ్ఛా॒ కోశం॑ మధు॒శ్చుత॒మసృ॑గ్రం॒ వారే॑ అ॒వ్యయే॑ .
అవా॑వశంత ధీ॒తయః॑ .. 9.066.11
అచ్ఛా॑ సము॒ద్రమింద॒వోఽస్తం॒ గావో॒ న ధే॒నవః॑ .
అగ్మ॑న్నృ॒తస్య॒ యోని॒మా .. 9.066.12
ప్ర ణ॑ ఇందో మ॒హే రణ॒ ఆపో॑ అర్షంతి॒ సింధ॑వః .
యద్గోభి॑ర్వాసయి॒ష్యసే॑ .. 9.066.13
అస్య॑ తే స॒ఖ్యే వ॒యమియ॑క్షంత॒స్త్వోత॑యః .
ఇందో॑ సఖి॒త్వము॑శ్మసి .. 9.066.14
ఆ ప॑వస్వ॒ గవి॑ష్టయే మ॒హే సో॑మ నృ॒చక్ష॑సే .
ఏంద్ర॑స్య జ॒ఠరే॑ విశ .. 9.066.15
మ॒హాఀ అ॑సి సోమ॒ జ్యేష్ఠ॑ ఉ॒గ్రాణా॑మింద॒ ఓజి॑ష్ఠః .
యుధ్వా॒ సంఛశ్వ॑జ్జిగేథ .. 9.066.16
య ఉ॒గ్రేభ్య॑శ్చి॒దోజీ॑యాం॒ఛూరే॑భ్యశ్చి॒చ్ఛూర॑తరః .
భూ॒రి॒దాభ్య॑శ్చి॒న్మంహీ॑యాన్ .. 9.066.17
త్వం సో॑మ॒ సూర॒ ఏష॑స్తో॒కస్య॑ సా॒తా త॒నూనాం॑ .
వృ॒ణీ॒మహే॑ స॒ఖ్యాయ॑ వృణీ॒మహే॒ యుజ్యా॑య .. 9.066.18
అగ్న॒ ఆయూం॑షి పవస॒ ఆ సు॒వోర్జ॒మిషం॑ చ నః .
ఆ॒రే బా॑ధస్వ దు॒చ్ఛునాం॑ .. 9.066.19
అ॒గ్నిరృషిః॒ పవ॑మానః॒ పాంచ॑జన్యః పు॒రోహి॑తః .
తమీ॑మహే మహాగ॒యం .. 9.066.20
అగ్నే॒ పవ॑స్వ॒ స్వపా॑ అ॒స్మే వర్చః॑ సు॒వీర్యం॑ .
దధ॑ద్ర॒యిం మయి॒ పోషం॑ .. 9.066.21
పవ॑మానో॒ అతి॒ స్రిధో॒ఽభ్య॑ర్షతి సుష్టు॒తిం .
సూరో॒ న వి॒శ్వద॑ర్శతః .. 9.066.22
స మ॑ర్మృజా॒న ఆ॒యుభిః॒ ప్రయ॑స్వా॒న్ప్రయ॑సే హి॒తః .
ఇందు॒రత్యో॑ విచక్ష॒ణః .. 9.066.23
పవ॑మాన ఋ॒తం బృ॒హచ్ఛు॒క్రం జ్యోతి॑రజీజనత్ .
కృ॒ష్ణా తమాం॑సి॒ జంఘ॑నత్ .. 9.066.24
పవ॑మానస్య॒ జంఘ్న॑తో॒ హరే॑శ్చం॒ద్రా అ॑సృక్షత .
జీ॒రా అ॑జి॒రశో॑చిషః .. 9.066.25
పవ॑మానో ర॒థీత॑మః శు॒భ్రేభిః॑ శు॒భ్రశ॑స్తమః .
హరి॑శ్చంద్రో మ॒రుద్గ॑ణః .. 9.066.26
పవ॑మానో॒ వ్య॑శ్నవద్ర॒శ్మిభి॑ర్వాజ॒సాత॑మః .
దధ॑త్స్తో॒త్రే సు॒వీర్యం॑ .. 9.066.27
ప్ర సు॑వా॒న ఇందు॑రక్షాః ప॒విత్ర॒మత్య॒వ్యయం॑ .
పు॒నా॒న ఇందు॒రింద్ర॒మా .. 9.066.28
ఏ॒ష సోమో॒ అధి॑ త్వ॒చి గవాం॑ క్రీళ॒త్యద్రి॑భిః .
ఇంద్రం॒ మదా॑య॒ జోహు॑వత్ .. 9.066.29
యస్య॑ తే ద్యు॒మ్నవ॒త్పయః॒ పవ॑మా॒నాభృ॑తం ది॒వః .
తేన॑ నో మృళ జీ॒వసే॑ .. 9.066.30

త్వం సో॑మాసి ధార॒యుర్మం॒ద్ర ఓజి॑ష్ఠో అధ్వ॒రే .
పవ॑స్వ మంహ॒యద్ర॑యిః .. 9.067.01
త్వం సు॒తో నృ॒మాద॑నో దధ॒న్వాన్మ॑త్స॒రింత॑మః .
ఇంద్రా॑య సూ॒రిరంధ॑సా .. 9.067.02
త్వం సు॑ష్వా॒ణో అద్రి॑భిర॒భ్య॑ర్ష॒ కని॑క్రదత్ .
ద్యు॒మంతం॒ శుష్మ॑ముత్త॒మం .. 9.067.03
ఇందు॑ర్హిన్వా॒నో అ॑ర్షతి తి॒రో వారా॑ణ్య॒వ్యయా॑ .
హరి॒ర్వాజ॑మచిక్రదత్ .. 9.067.04
ఇందో॒ వ్యవ్య॑మర్షసి॒ వి శ్రవాం॑సి॒ వి సౌభ॑గా .
వి వాజా॑న్సోమ॒ గోమ॑తః .. 9.067.05
ఆ న॑ ఇందో శత॒గ్వినం॑ ర॒యిం గోమం॑తమ॒శ్వినం॑ .
భరా॑ సోమ సహ॒స్రిణం॑ .. 9.067.06
పవ॑మానాస॒ ఇంద॑వస్తి॒రః ప॒విత్ర॑మా॒శవః॑ .
ఇంద్రం॒ యామే॑భిరాశత .. 9.067.07
క॒కు॒హః సో॒మ్యో రస॒ ఇందు॒రింద్రా॑య పూ॒ర్వ్యః .
ఆ॒యుః ప॑వత ఆ॒యవే॑ .. 9.067.08
హి॒న్వంతి॒ సూర॒ముస్ర॑యః॒ పవ॑మానం మధు॒శ్చుతం॑ .
అ॒భి గి॒రా సమ॑స్వరన్ .. 9.067.09
అ॒వి॒తా నో॑ అ॒జాశ్వః॑ పూ॒షా యామ॑నియామని .
ఆ భ॑క్షత్క॒న్యా॑సు నః .. 9.067.10
అ॒యం సోమః॑ కప॒ర్దినే॑ ఘృ॒తం న ప॑వతే॒ మధు॑ .
ఆ భ॑క్షత్క॒న్యా॑సు నః .. 9.067.11
అ॒యం త॑ ఆఘృణే సు॒తో ఘృ॒తం న ప॑వతే॒ శుచి॑ .
ఆ భ॑క్షత్క॒న్యా॑సు నః .. 9.067.12
వా॒చో జం॒తుః క॑వీ॒నాం పవ॑స్వ సోమ॒ ధార॑యా .
దే॒వేషు॑ రత్న॒ధా అ॑సి .. 9.067.13
ఆ క॒లశే॑షు ధావతి శ్యే॒నో వర్మ॒ వి గా॑హతే .
అ॒భి ద్రోణా॒ కని॑క్రదత్ .. 9.067.14
పరి॒ ప్ర సో॑మ తే॒ రసోఽస॑ర్జి క॒లశే॑ సు॒తః .
శ్యే॒నో న త॒క్తో అ॑ర్షతి .. 9.067.15
పవ॑స్వ సోమ మం॒దయ॒న్నింద్రా॑య॒ మధు॑మత్తమః .. 9.067.16
అసృ॑గ్రందే॒వవీ॑తయే వాజ॒యంతో॒ రథా॑ ఇవ .. 9.067.17
తే సు॒తాసో॑ మ॒దింత॑మాః శు॒క్రా వా॒యుమ॑సృక్షత .. 9.067.18
గ్రావ్ణా॑ తు॒న్నో అ॒భిష్టు॑తః ప॒విత్రం॑ సోమ గచ్ఛసి .
దధ॑త్స్తో॒త్రే సు॒వీర్యం॑ .. 9.067.19
ఏ॒ష తు॒న్నో అ॒భిష్టు॑తః ప॒విత్ర॒మతి॑ గాహతే .
ర॒క్షో॒హా వార॑మ॒వ్యయం॑ .. 9.067.20
యదంతి॒ యచ్చ॑ దూర॒కే భ॒యం విం॒దతి॒ మామి॒హ .
పవ॑మాన॒ వి తజ్జ॑హి .. 9.067.21
పవ॑మానః॒ సో అ॒ద్య నః॑ ప॒విత్రే॑ణ॒ విచ॑ర్షణిః .
యః పో॒తా స పు॑నాతు నః .. 9.067.22
యత్తే॑ ప॒విత్ర॑మ॒ర్చిష్యగ్నే॒ విత॑తమం॒తరా .
బ్రహ్మ॒ తేన॑ పునీహి నః .. 9.067.23
యత్తే॑ ప॒విత్ర॑మర్చి॒వదగ్నే॒ తేన॑ పునీహి నః .
బ్ర॒హ్మ॒స॒వైః పు॑నీహి నః .. 9.067.24
ఉ॒భాభ్యాం॑ దేవ సవితః ప॒విత్రే॑ణ స॒వేన॑ చ .
మాం పు॑నీహి వి॒శ్వతః॑ .. 9.067.25
త్రి॒భిష్ట్వం దే॑వ సవిత॒ర్వర్షి॑ష్ఠైః సోమ॒ ధామ॑భిః .
అగ్నే॒ దక్షైః॑ పునీహి నః .. 9.067.26
పు॒నంతు॒ మాం దే॑వజ॒నాః పు॒నంతు॒ వస॑వో ధి॒యా .
విశ్వే॑ దేవాః పునీ॒త మా॒ జాత॑వేదః పునీ॒హి మా॑ .. 9.067.27
ప్ర ప్యా॑యస్వ॒ ప్ర స్యం॑దస్వ॒ సోమ॒ విశ్వే॑భిరం॒శుభిః॑ .
దే॒వేభ్య॑ ఉత్త॒మం హ॒విః .. 9.067.28
ఉప॑ ప్రి॒యం పని॑ప్నతం॒ యువా॑నమాహుతీ॒వృధం॑ .
అగ॑న్మ॒ బిభ్ర॑తో॒ నమః॑ .. 9.067.29
అ॒లాయ్య॑స్య పర॒శుర్న॑నాశ॒ తమా ప॑వస్వ దేవ సోమ .
ఆ॒ఖుం చి॑దే॒వ దే॑వ సోమ .. 9.067.30
యః పా॑వమా॒నీర॒ధ్యేత్యృషి॑భిః॒ సంభృ॑తం॒ రసం॑ .
సర్వం॒ స పూ॒తమ॑శ్నాతి స్వది॒తం మా॑త॒రిశ్వ॑నా .. 9.067.31
పా॒వ॒మా॒నీర్యో అ॒ధ్యేత్యృషి॑భిః॒ సంభృ॑తం॒ రసం॑ .
తస్మై॒ సర॑స్వతీ దుహే క్షీ॒రం స॒ర్పిర్మధూ॑ద॒కం .. 9.067.32

ప్ర దే॒వమచ్ఛా॒ మధు॑మంత॒ ఇంద॒వోఽసి॑ష్యదంత॒ గావ॒ ఆ న ధే॒నవః॑ .
బ॒ర్హి॒షదో॑ వచ॒నావం॑త॒ ఊధ॑భిః పరి॒స్రుత॑ము॒స్రియా॑ ని॒ర్ణిజం॑ ధిరే .. 9.068.01
స రోరు॑వద॒భి పూర్వా॑ అచిక్రదదుపా॒రుహః॑ శ్ర॒థయ॑న్స్వాదతే॒ హరిః॑ .
తి॒రః ప॒విత్రం॑ పరి॒యన్ను॒రు జ్రయో॒ ని శర్యా॑ణి దధతే దే॒వ ఆ వరం॑ .. 9.068.02
వి యో మ॒మే య॒మ్యా॑ సంయ॒తీ మదః॑ సాకం॒వృధా॒ పయ॑సా పిన్వ॒దక్షి॑తా .
మ॒హీ అ॑పా॒రే రజ॑సీ వి॒వేవి॑దదభి॒వ్రజ॒న్నక్షి॑తం॒ పాజ॒ ఆ ద॑దే .. 9.068.03
స మా॒తరా॑ వి॒చర॑న్వా॒జయ॑న్న॒పః ప్ర మేధి॑రః స్వ॒ధయా॑ పిన్వతే ప॒దం .
అం॒శుర్యవే॑న పిపిశే య॒తో నృభిః॒ సం జా॒మిభి॒ర్నస॑తే॒ రక్ష॑తే॒ శిరః॑ .. 9.068.04
సం దక్షే॑ణ॒ మన॑సా జాయతే క॒విరృ॒తస్య॒ గర్భో॒ నిహి॑తో య॒మా ప॒రః .
యూనా॑ హ॒ సంతా॑ ప్రథ॒మం వి జ॑జ్ఞతు॒ర్గుహా॑ హి॒తం జని॑మ॒ నేమ॒ముద్య॑తం .. 9.068.05
మం॒ద్రస్య॑ రూ॒పం వి॑విదుర్మనీ॒షిణః॑ శ్యే॒నో యదంధో॒ అభ॑రత్పరా॒వతః॑ .
తం మ॑ర్జయంత సు॒వృధం॑ న॒దీష్వాఀ ఉ॒శంత॑మం॒శుం ప॑రి॒యంత॑మృ॒గ్మియం॑ .. 9.068.06
త్వాం మృ॑జంతి॒ దశ॒ యోష॑ణః సు॒తం సోమ॒ ఋషి॑భిర్మ॒తిభి॑ర్ధీ॒తిభి॑ర్హి॒తం .
అవ్యో॒ వారే॑భిరు॒త దే॒వహూ॑తిభి॒ర్నృభి॑ర్య॒తో వాజ॒మా ద॑ర్షి సా॒తయే॑ .. 9.068.07
ప॒రి॒ప్ర॒యంతం॑ వ॒య్యం॑ సుషం॒సదం॒ సోమం॑ మనీ॒షా అ॒భ్య॑నూషత॒ స్తుభః॑ .
యో ధార॑యా॒ మధు॑మాఀ ఊ॒ర్మిణా॑ ది॒వ ఇయ॑ర్తి॒ వాచం॑ రయి॒షాళమ॑ర్త్యః .. 9.068.08
అ॒యం ది॒వ ఇ॑యర్తి॒ విశ్వ॒మా రజః॒ సోమః॑ పునా॒నః క॒లశే॑షు సీదతి .
అ॒ద్భిర్గోభి॑ర్మృజ్యతే॒ అద్రి॑భిః సు॒తః పు॑నా॒న ఇందు॒ర్వరి॑వో విదత్ప్రి॒యం .. 9.068.09
ఏ॒వా నః॑ సోమ పరిషి॒చ్యమా॑నో॒ వయో॒ దధ॑చ్చి॒త్రత॑మం పవస్వ .
అ॒ద్వే॒షే ద్యావా॑పృథి॒వీ హు॑వేమ॒ దేవా॑ ధ॒త్త ర॒యిమ॒స్మే సు॒వీరం॑ .. 9.068.10

ఇషు॒ర్న ధన్వ॒న్ప్రతి॑ ధీయతే మ॒తిర్వ॒త్సో న మా॒తురుప॑ స॒ర్జ్యూధ॑ని .
ఉ॒రుధా॑రేవ దుహే॒ అగ్ర॑ ఆయ॒త్యస్య॑ వ్ర॒తేష్వపి॒ సోమ॑ ఇష్యతే .. 9.069.01
ఉపో॑ మ॒తిః పృ॒చ్యతే॑ సి॒చ్యతే॒ మధు॑ మం॒ద్రాజ॑నీ చోదతే అం॒తరా॒సని॑ .
పవ॑మానః సంత॒నిః ప్ర॑ఘ్న॒తామి॑వ॒ మధు॑మాంద్ర॒ప్సః పరి॒ వార॑మర్షతి .. 9.069.02
అవ్యే॑ వధూ॒యుః ప॑వతే॒ పరి॑ త్వ॒చి శ్ర॑థ్నీ॒తే న॒ప్తీరది॑తేరృ॒తం య॒తే .
హరి॑రక్రాన్యజ॒తః సం॑య॒తో మదో॑ నృ॒మ్ణా శిశా॑నో మహి॒షో న శో॑భతే .. 9.069.03
ఉ॒క్షా మి॑మాతి॒ ప్రతి॑ యంతి ధే॒నవో॑ దే॒వస్య॑ దే॒వీరుప॑ యంతి నిష్కృ॒తం .
అత్య॑క్రమీ॒దర్జు॑నం॒ వార॑మ॒వ్యయ॒మత్కం॒ న ని॒క్తం పరి॒ సోమో॑ అవ్యత .. 9.069.04
అమృ॑క్తేన॒ రుశ॑తా॒ వాస॑సా॒ హరి॒రమ॑ర్త్యో నిర్ణిజా॒నః పరి॑ వ్యత .
ది॒వస్పృ॒ష్ఠం బ॒ర్హణా॑ ని॒ర్ణిజే॑ కృతోప॒స్తర॑ణం చ॒మ్వో॑ర్నభ॒స్మయం॑ .. 9.069.05
సూర్య॑స్యేవ ర॒శ్మయో॑ ద్రావయి॒త్నవో॑ మత్స॒రాసః॑ ప్ర॒సుపః॑ సా॒కమీ॑రతే .
తంతుం॑ త॒తం పరి॒ సర్గా॑స ఆ॒శవో॒ నేంద్రా॑దృ॒తే ప॑వతే॒ ధామ॒ కిం చ॒న .. 9.069.06
సింధో॑రివ ప్రవ॒ణే ని॒మ్న ఆ॒శవో॒ వృష॑చ్యుతా॒ మదా॑సో గా॒తుమా॑శత .
శం నో॑ నివే॒శే ద్వి॒పదే॒ చతు॑ష్పదే॒ఽస్మే వాజాః॑ సోమ తిష్ఠంతు కృ॒ష్టయః॑ .. 9.069.07
ఆ నః॑ పవస్వ॒ వసు॑మ॒ద్ధిర॑ణ్యవ॒దశ్వా॑వ॒ద్గోమ॒ద్యవ॑మత్సు॒వీర్యం॑ .
యూ॒యం హి సో॑మ పి॒తరో॒ మమ॒ స్థన॑ ది॒వో మూ॒ర్ధానః॒ ప్రస్థి॑తా వయ॒స్కృతః॑ .. 9.069.08
ఏ॒తే సోమాః॒ పవ॑మానాస॒ ఇంద్రం॒ రథా॑ ఇవ॒ ప్ర య॑యుః సా॒తిమచ్ఛ॑ .
సు॒తాః ప॒విత్ర॒మతి॑ యం॒త్యవ్యం॑ హి॒త్వీ వ॒వ్రిం హ॒రితో॑ వృ॒ష్టిమచ్ఛ॑ .. 9.069.09
ఇంద॒వింద్రా॑య బృహ॒తే ప॑వస్వ సుమృళీ॒కో అ॑నవ॒ద్యో రి॒శాదాః॑ .
భరా॑ చం॒ద్రాణి॑ గృణ॒తే వసూ॑ని దే॒వైర్ద్యా॑వాపృథివీ॒ ప్రావ॑తం నః .. 9.069.10

త్రిర॑స్మై స॒ప్త ధే॒నవో॑ దుదుహ్రే స॒త్యామా॒శిరం॑ పూ॒ర్వ్యే వ్యో॑మని .
చ॒త్వార్య॒న్యా భువ॑నాని ని॒ర్ణిజే॒ చారూ॑ణి చక్రే॒ యదృ॒తైరవ॑ర్ధత .. 9.070.01
స భిక్ష॑మాణో అ॒మృత॑స్య॒ చారు॑ణ ఉ॒భే ద్యావా॒ కావ్యే॑నా॒ వి శ॑శ్రథే .
తేజి॑ష్ఠా అ॒పో మం॒హనా॒ పరి॑ వ్యత॒ యదీ॑ దే॒వస్య॒ శ్రవ॑సా॒ సదో॑ వి॒దుః .. 9.070.02
తే అ॑స్య సంతు కే॒తవోఽమృ॑త్య॒వోఽదా॑భ్యాసో జ॒నుషీ॑ ఉ॒భే అను॑ .
యేభి॑ర్నృ॒మ్ణా చ॑ దే॒వ్యా॑ చ పున॒త ఆదిద్రాజా॑నం మ॒ననా॑ అగృభ్ణత .. 9.070.03
స మృ॒జ్యమా॑నో ద॒శభిః॑ సు॒కర్మ॑భిః॒ ప్ర మ॑ధ్య॒మాసు॑ మా॒తృషు॑ ప్ర॒మే సచా॑ .
వ్ర॒తాని॑ పా॒నో అ॒మృత॑స్య॒ చారు॑ణ ఉ॒భే నృ॒చక్షా॒ అను॑ పశ్యతే॒ విశౌ॑ .. 9.070.04
స మ॑ర్మృజా॒న ఇం॑ద్రి॒యాయ॒ ధాయ॑స॒ ఓభే అం॒తా రోద॑సీ హర్షతే హి॒తః .
వృషా॒ శుష్మే॑ణ బాధతే॒ వి దు॑ర్మ॒తీరా॒దేది॑శానః శర్య॒హేవ॑ శు॒రుధః॑ .. 9.070.05
స మా॒తరా॒ న దదృ॑శాన ఉ॒స్రియో॒ నాన॑దదేతి మ॒రుతా॑మివ స్వ॒నః .
జా॒నన్నృ॒తం ప్ర॑థ॒మం యత్స్వ॑ర్ణరం॒ ప్రశ॑స్తయే॒ కమ॑వృణీత సు॒క్రతుః॑ .. 9.070.06
రు॒వతి॑ భీ॒మో వృ॑ష॒భస్త॑వి॒ష్యయా॒ శృంగే॒ శిశా॑నో॒ హరి॑ణీ విచక్ష॒ణః .
ఆ యోనిం॒ సోమః॒ సుకృ॑తం॒ ని షీ॑దతి గ॒వ్యయీ॒ త్వగ్భ॑వతి ని॒ర్ణిగ॒వ్యయీ॑ .. 9.070.07
శుచిః॑ పునా॒నస్త॒న్వ॑మరే॒పస॒మవ్యే॒ హరి॒ర్న్య॑ధావిష్ట॒ సాన॑వి .
జుష్టో॑ మి॒త్రాయ॒ వరు॑ణాయ వా॒యవే॑ త్రి॒ధాతు॒ మధు॑ క్రియతే సు॒కర్మ॑భిః .. 9.070.08
పవ॑స్వ సోమ దే॒వవీ॑తయే॒ వృషేంద్ర॑స్య॒ హార్ది॑ సోమ॒ధాన॒మా వి॑శ .
పు॒రా నో॑ బా॒ధాద్దు॑రి॒తాతి॑ పారయ క్షేత్ర॒విద్ధి దిశ॒ ఆహా॑ విపృచ్ఛ॒తే .. 9.070.09
హి॒తో న సప్తి॑ర॒భి వాజ॑మ॒ర్షేంద్ర॑స్యేందో జ॒ఠర॒మా ప॑వస్వ .
నా॒వా న సింధు॒మతి॑ పర్షి వి॒ద్వాంఛూరో॒ న యుధ్య॒న్నవ॑ నో ని॒దః స్పః॑ .. 9.070.10

ఆ దక్షి॑ణా సృజ్యతే శు॒ష్మ్యా॒3॒॑సదం॒ వేతి॑ ద్రు॒హో ర॒క్షసః॑ పాతి॒ జాగృ॑విః .
హరి॑రోప॒శం కృ॑ణుతే॒ నభ॒స్పయ॑ ఉప॒స్తిరే॑ చ॒మ్వో॒3॒॑ర్బ్రహ్మ॑ ని॒ర్ణిజే॑ .. 9.071.01
ప్ర కృ॑ష్టి॒హేవ॑ శూ॒ష ఏ॑తి॒ రోరు॑వదసు॒ర్యం1॒॑ వర్ణం॒ ని రి॑ణీతే అస్య॒ తం .
జహా॑తి వ॒వ్రిం పి॒తురే॑తి నిష్కృ॒తము॑ప॒ప్రుతం॑ కృణుతే ని॒ర్ణిజం॒ తనా॑ .. 9.071.02
అద్రి॑భిః సు॒తః ప॑వతే॒ గభ॑స్త్యోర్వృషా॒యతే॒ నభ॑సా॒ వేప॑తే మ॒తీ .
స మో॑దతే॒ నస॑తే॒ సాధ॑తే గి॒రా నే॑ని॒క్తే అ॒ప్సు యజ॑తే॒ పరీ॑మణి .. 9.071.03
పరి॑ ద్యు॒క్షం సహ॑సః పర్వతా॒వృధం॒ మధ్వః॑ సించంతి హ॒ర్మ్యస్య॑ స॒క్షణిం॑ .
ఆ యస్మి॒న్గావః॑ సుహు॒తాద॒ ఊధ॑ని మూ॒ర్ధంఛ్రీ॒ణంత్య॑గ్రి॒యం వరీ॑మభిః .. 9.071.04
సమీ॒ రథం॒ న భు॒రిజో॑రహేషత॒ దశ॒ స్వసా॑రో॒ అది॑తేరు॒పస్థ॒ ఆ .
జిగా॒దుప॑ జ్రయతి॒ గోర॑పీ॒చ్యం॑ ప॒దం యద॑స్య మ॒తుథా॒ అజీ॑జనన్ .. 9.071.05
శ్యే॒నో న యోనిం॒ సద॑నం ధి॒యా కృ॒తం హి॑ర॒ణ్యయ॑మా॒సదం॑ దే॒వ ఏష॑తి .
ఏ రి॑ణంతి బ॒ర్హిషి॑ ప్రి॒యం గి॒రాశ్వో॒ న దే॒వాఀ అప్యే॑తి య॒జ్ఞియః॑ .. 9.071.06
పరా॒ వ్య॑క్తో అరు॒షో ది॒వః క॒విర్వృషా॑ త్రిపృ॒ష్ఠో అ॑నవిష్ట॒ గా అ॒భి .
స॒హస్ర॑ణీతి॒ర్యతిః॑ పరా॒యతీ॑ రే॒భో న పూ॒ర్వీరు॒షసో॒ వి రా॑జతి .. 9.071.07
త్వే॒షం రూ॒పం కృ॑ణుతే॒ వర్ణో॑ అస్య॒ స యత్రాశ॑య॒త్సమృ॑తా॒ సేధ॑తి స్రి॒ధః .
అ॒ప్సా యా॑తి స్వ॒ధయా॒ దైవ్యం॒ జనం॒ సం సు॑ష్టు॒తీ నస॑తే॒ సం గోఅ॑గ్రయా .. 9.071.08
ఉ॒క్షేవ॑ యూ॒థా ప॑రి॒యన్న॑రావీ॒దధి॒ త్విషీ॑రధిత॒ సూర్య॑స్య .
ది॒వ్యః సు॑ప॒ర్ణోఽవ॑ చక్షత॒ క్షాం సోమః॒ పరి॒ క్రతు॑నా పశ్యతే॒ జాః .. 9.071.09

హరిం॑ మృజంత్యరు॒షో న యు॑జ్యతే॒ సం ధే॒నుభిః॑ క॒లశే॒ సోమో॑ అజ్యతే .
ఉద్వాచ॑మీ॒రయ॑తి హి॒న్వతే॑ మ॒తీ పు॑రుష్టు॒తస్య॒ కతి॑ చిత్పరి॒ప్రియః॑ .. 9.072.01
సా॒కం వ॑దంతి బ॒హవో॑ మనీ॒షిణ॒ ఇంద్ర॑స్య॒ సోమం॑ జ॒ఠరే॒ యదా॑దు॒హుః .
యదీ॑ మృ॒జంతి॒ సుగ॑భస్తయో॒ నరః॒ సనీ॑ళాభిర్ద॒శభిః॒ కామ్యం॒ మధు॑ .. 9.072.02
అర॑మమాణో॒ అత్యే॑తి॒ గా అ॒భి సూర్య॑స్య ప్రి॒యం దు॑హి॒తుస్తి॒రో రవం॑ .
అన్వ॑స్మై॒ జోష॑మభరద్వినంగృ॒సః సం ద్వ॒యీభిః॒ స్వసృ॑భిః క్షేతి జా॒మిభిః॑ .. 9.072.03
నృధూ॑తో॒ అద్రి॑షుతో బ॒ర్హిషి॑ ప్రి॒యః పతి॒ర్గవాం॑ ప్ర॒దివ॒ ఇందు॑రృ॒త్వియః॑ .
పురం॑ధివా॒న్మను॑షో యజ్ఞ॒సాధ॑నః॒ శుచి॑ర్ధి॒యా ప॑వతే॒ సోమ॑ ఇంద్ర తే .. 9.072.04
నృబా॒హుభ్యాం॑ చోది॒తో ధార॑యా సు॒తో॑ఽనుష్వ॒ధం ప॑వతే॒ సోమ॑ ఇంద్ర తే .
ఆప్రాః॒ క్రతూ॒న్సమ॑జైరధ్వ॒రే మ॒తీర్వేర్న ద్రు॒షచ్చ॒మ్వో॒3॒॑రాస॑ద॒ద్ధరిః॑ .. 9.072.05
అం॒శుం దు॑హంతి స్త॒నయం॑త॒మక్షి॑తం క॒విం క॒వయో॒ఽపసో॑ మనీ॒షిణః॑ .
సమీ॒ గావో॑ మ॒తయో॑ యంతి సం॒యత॑ ఋ॒తస్య॒ యోనా॒ సద॑నే పున॒ర్భువః॑ .. 9.072.06
నాభా॑ పృథి॒వ్యా ధ॒రుణో॑ మ॒హో ది॒వో॒3॒॑ఽపామూ॒ర్మౌ సింధు॑ష్వం॒తరు॑క్షి॒తః .
ఇంద్ర॑స్య॒ వజ్రో॑ వృష॒భో వి॒భూవ॑సుః॒ సోమో॑ హృ॒దే ప॑వతే॒ చారు॑ మత్స॒రః .. 9.072.07
స తూ ప॑వస్వ॒ పరి॒ పార్థి॑వం॒ రజః॑ స్తో॒త్రే శిక్ష॑న్నాధూన్వ॒తే చ॑ సుక్రతో .
మా నో॒ నిర్భా॒గ్వసు॑నః సాదన॒స్పృశో॑ ర॒యిం పి॒శంగం॑ బహు॒లం వ॑సీమహి .. 9.072.08
ఆ తూ న॑ ఇందో శ॒తదా॒త్వశ్వ్యం॑ స॒హస్ర॑దాతు పశు॒మద్ధిర॑ణ్యవత్ .
ఉప॑ మాస్వ బృహ॒తీ రే॒వతీ॒రిషోఽధి॑ స్తో॒త్రస్య॑ పవమాన నో గహి .. 9.072.09

స్రక్వే॑ ద్ర॒ప్సస్య॒ ధమ॑తః॒ సమ॑స్వరన్నృ॒తస్య॒ యోనా॒ సమ॑రంత॒ నాభ॑యః .
త్రీన్స మూ॒ర్ధ్నో అసు॑రశ్చక్ర ఆ॒రభే॑ స॒త్యస్య॒ నావః॑ సు॒కృత॑మపీపరన్ .. 9.073.01
స॒మ్యక్స॒మ్యంచో॑ మహి॒షా అ॑హేషత॒ సింధో॑రూ॒ర్మావధి॑ వే॒నా అ॑వీవిపన్ .
మధో॒ర్ధారా॑భిర్జ॒నయం॑తో అ॒ర్కమిత్ప్రి॒యామింద్ర॑స్య త॒న్వ॑మవీవృధన్ .. 9.073.02
ప॒విత్ర॑వంతః॒ పరి॒ వాచ॑మాసతే పి॒తైషాం॑ ప్ర॒త్నో అ॒భి ర॑క్షతి వ్ర॒తం .
మ॒హః స॑ము॒ద్రం వరు॑ణస్తి॒రో ద॑ధే॒ ధీరా॒ ఇచ్ఛే॑కుర్ధ॒రుణే॑ష్వా॒రభం॑ .. 9.073.03
స॒హస్ర॑ధా॒రేఽవ॒ తే సమ॑స్వరంది॒వో నాకే॒ మధు॑జిహ్వా అస॒శ్చతః॑ .
అస్య॒ స్పశో॒ న ని మి॑షంతి॒ భూర్ణ॑యః ప॒దేప॑దే పా॒శినః॑ సంతి॒ సేత॑వః .. 9.073.04
పి॒తుర్మా॒తురధ్యా యే స॒మస్వ॑రన్నృ॒చా శోచం॑తః సం॒దహం॑తో అవ్ర॒తాన్ .
ఇంద్ర॑ద్విష్టా॒మప॑ ధమంతి మా॒యయా॒ త్వచ॒మసి॑క్నీం॒ భూమ॑నో ది॒వస్పరి॑ .. 9.073.05
ప్ర॒త్నాన్మానా॒దధ్యా యే స॒మస్వ॑రం॒ఛ్లోక॑యంత్రాసో రభ॒సస్య॒ మంత॑వః .
అపా॑న॒క్షాసో॑ బధి॒రా అ॑హాసత ఋ॒తస్య॒ పంథాం॒ న త॑రంతి దు॒ష్కృతః॑ .. 9.073.06
స॒హస్ర॑ధారే॒ విత॑తే ప॒విత్ర॒ ఆ వాచం॑ పునంతి క॒వయో॑ మనీ॒షిణః॑ .
రు॒ద్రాస॑ ఏషామిషి॒రాసో॑ అ॒ద్రుహః॒ స్పశః॒ స్వంచః॑ సు॒దృశో॑ నృ॒చక్ష॑సః .. 9.073.07
ఋ॒తస్య॑ గో॒పా న దభా॑య సు॒క్రతు॒స్త్రీ ష ప॒విత్రా॑ హృ॒ద్య1॒॑న్తరా ద॑ధే .
వి॒ద్వాన్స విశ్వా॒ భువ॑నా॒భి ప॑శ్య॒త్యవాజు॑ష్టాన్విధ్యతి క॒ర్తే అ॑వ్ర॒తాన్ .. 9.073.08
ఋ॒తస్య॒ తంతు॒ర్విత॑తః ప॒విత్ర॒ ఆ జి॒హ్వాయా॒ అగ్రే॒ వరు॑ణస్య మా॒యయా॑ .
ధీరా॑శ్చి॒త్తత్స॒మిన॑క్షంత ఆశ॒తాత్రా॑ క॒ర్తమవ॑ పదా॒త్యప్ర॑భుః .. 9.073.09

శిశు॒ర్న జా॒తోఽవ॑ చక్రద॒ద్వనే॒ స్వ1॒॑ర్యద్వా॒జ్య॑రు॒షః సిషా॑సతి .
ది॒వో రేత॑సా సచతే పయో॒వృధా॒ తమీ॑మహే సుమ॒తీ శర్మ॑ స॒ప్రథః॑ .. 9.074.01
ది॒వో యః స్కం॒భో ధ॒రుణః॒ స్వా॑తత॒ ఆపూ॑ర్ణో అం॒శుః ప॒ర్యేతి॑ వి॒శ్వతః॑ .
సేమే మ॒హీ రోద॑సీ యక్షదా॒వృతా॑ సమీచీ॒నే దా॑ధార॒ సమిషః॑ క॒విః .. 9.074.02
మహి॒ ప్సరః॒ సుకృ॑తం సో॒మ్యం మధూ॒ర్వీ గవ్యూ॑తి॒రది॑తేరృ॒తం య॒తే .
ఈశే॒ యో వృ॒ష్టేరి॒త ఉ॒స్రియో॒ వృషా॒పాం నే॒తా య ఇ॒తఊ॑తిరృ॒గ్మియః॑ .. 9.074.03
ఆ॒త్మ॒న్వన్నభో॑ దుహ్యతే ఘృ॒తం పయ॑ ఋ॒తస్య॒ నాభి॑ర॒మృతం॒ వి జా॑యతే .
స॒మీ॒చీ॒నాః సు॒దాన॑వః ప్రీణంతి॒ తం నరో॑ హి॒తమవ॑ మేహంతి॒ పేర॑వః .. 9.074.04
అరా॑వీదం॒శుః సచ॑మాన ఊ॒ర్మిణా॑ దేవా॒వ్యం1॒॑ మను॑షే పిన్వతి॒ త్వచం॑ .
దధా॑తి॒ గర్భ॒మది॑తేరు॒పస్థ॒ ఆ యేన॑ తో॒కం చ॒ తన॑యం చ॒ ధామ॑హే .. 9.074.05
స॒హస్ర॑ధా॒రేఽవ॒ తా అ॑స॒శ్చత॑స్తృ॒తీయే॑ సంతు॒ రజ॑సి ప్ర॒జావ॑తీః .
చత॑స్రో॒ నాభో॒ నిహి॑తా అ॒వో ది॒వో హ॒విర్భ॑రంత్య॒మృతం॑ ఘృత॒శ్చుతః॑ .. 9.074.06
శ్వే॒తం రూ॒పం కృ॑ణుతే॒ యత్సిషా॑సతి॒ సోమో॑ మీ॒ఢ్వాఀ అసు॑రో వేద॒ భూమ॑నః .
ధి॒యా శమీ॑ సచతే॒ సేమ॒భి ప్ర॒వద్ది॒వస్కవం॑ధ॒మవ॑ దర్షదు॒ద్రిణం॑ .. 9.074.07
అధ॑ శ్వే॒తం క॒లశం॒ గోభి॑ర॒క్తం కార్ష్మ॒న్నా వా॒జ్య॑క్రమీత్సస॒వాన్ .
ఆ హి॑న్విరే॒ మన॑సా దేవ॒యంతః॑ క॒క్షీవ॑తే శ॒తహి॑మాయ॒ గోనాం॑ .. 9.074.08
అ॒ద్భిః సో॑మ పపృచా॒నస్య॑ తే॒ రసోఽవ్యో॒ వారం॒ వి ప॑వమాన ధావతి .
స మృ॒జ్యమా॑నః క॒విభి॑ర్మదింతమ॒ స్వద॒స్వేంద్రా॑య పవమాన పీ॒తయే॑ .. 9.074.09

అ॒భి ప్రి॒యాణి॑ పవతే॒ చనో॑హితో॒ నామా॑ని య॒హ్వో అధి॒ యేషు॒ వర్ధ॑తే .
ఆ సూర్య॑స్య బృహ॒తో బృ॒హన్నధి॒ రథం॒ విష్వం॑చమరుహద్విచక్ష॒ణః .. 9.075.01
ఋ॒తస్య॑ జి॒హ్వా ప॑వతే॒ మధు॑ ప్రి॒యం వ॒క్తా పతి॑ర్ధి॒యో అ॒స్యా అదా॑భ్యః .
దధా॑తి పు॒త్రః పి॒త్రోర॑పీ॒చ్యం1॒॑ నామ॑ తృ॒తీయ॒మధి॑ రోచ॒నే ది॒వః .. 9.075.02
అవ॑ ద్యుతా॒నః క॒లశా॑ఀ అచిక్రద॒న్నృభి॑ర్యేమా॒నః కోశ॒ ఆ హి॑ర॒ణ్యయే॑ .
అ॒భీమృ॒తస్య॑ దో॒హనా॑ అనూష॒తాధి॑ త్రిపృ॒ష్ఠ ఉ॒షసో॒ వి రా॑జతి .. 9.075.03
అద్రి॑భిః సు॒తో మ॒తిభి॒శ్చనో॑హితః ప్రరో॒చయ॒న్రోద॑సీ మా॒తరా॒ శుచిః॑ .
రోమా॒ణ్యవ్యా॑ స॒మయా॒ వి ధా॑వతి॒ మధో॒ర్ధారా॒ పిన్వ॑మానా ది॒వేది॑వే .. 9.075.04
పరి॑ సోమ॒ ప్ర ధ॑న్వా స్వ॒స్తయే॒ నృభిః॑ పునా॒నో అ॒భి వా॑సయా॒శిరం॑ .
యే తే॒ మదా॑ ఆహ॒నసో॒ విహా॑యస॒స్తేభి॒రింద్రం॑ చోదయ॒ దాత॑వే మ॒ఘం .. 9.075.05

ధ॒ర్తా ది॒వః ప॑వతే॒ కృత్వ్యో॒ రసో॒ దక్షో॑ దే॒వానా॑మను॒మాద్యో॒ నృభిః॑ .
హరిః॑ సృజా॒నో అత్యో॒ న సత్వ॑భి॒ర్వృథా॒ పాజాం॑సి కృణుతే న॒దీష్వా .. 9.076.01
శూరో॒ న ధ॑త్త॒ ఆయు॑ధా॒ గభ॑స్త్యోః॒ స్వ1॒ః॑ సిషా॑సన్రథి॒రో గవి॑ష్టిషు .
ఇంద్ర॑స్య॒ శుష్మ॑మీ॒రయ॑న్నప॒స్యుభి॒రిందు॑ర్హిన్వా॒నో అ॑జ్యతే మనీ॒షిభిః॑ .. 9.076.02
ఇంద్ర॑స్య సోమ॒ పవ॑మాన ఊ॒ర్మిణా॑ తవి॒ష్యమా॑ణో జ॒ఠరే॒ష్వా వి॑శ .
ప్ర ణః॑ పిన్వ వి॒ద్యుద॒భ్రేవ॒ రోద॑సీ ధి॒యా న వాజా॒ఀ ఉప॑ మాసి॒ శశ్వ॑తః .. 9.076.03
విశ్వ॑స్య॒ రాజా॑ పవతే స్వ॒ర్దృశ॑ ఋ॒తస్య॑ ధీ॒తిమృ॑షి॒షాళ॑వీవశత్ .
యః సూర్య॒స్యాసి॑రేణ మృ॒జ్యతే॑ పి॒తా మ॑తీ॒నామస॑మష్టకావ్యః .. 9.076.04
వృషే॑వ యూ॒థా పరి॒ కోశ॑మర్షస్య॒పాము॒పస్థే॑ వృష॒భః కని॑క్రదత్ .
స ఇంద్రా॑య పవసే మత్స॒రింత॑మో॒ యథా॒ జేషా॑మ సమి॒థే త్వోత॑యః .. 9.076.05

ఏ॒ష ప్ర కోశే॒ మధు॑మాఀ అచిక్రద॒దింద్ర॑స్య॒ వజ్రో॒ వపు॑షో॒ వపు॑ష్టరః .
అ॒భీమృ॒తస్య॑ సు॒దుఘా॑ ఘృత॒శ్చుతో॑ వా॒శ్రా అ॑ర్షంతి॒ పయ॑సేవ ధే॒నవః॑ .. 9.077.01
స పూ॒ర్వ్యః ప॑వతే॒ యం ది॒వస్పరి॑ శ్యే॒నో మ॑థా॒యది॑షి॒తస్తి॒రో రజః॑ .
స మధ్వ॒ ఆ యు॑వతే॒ వేవి॑జాన॒ ఇత్కృ॒శానో॒రస్తు॒ర్మన॒సాహ॑ బి॒భ్యుషా॑ .. 9.077.02
తే నః॒ పూర్వా॑స॒ ఉప॑రాస॒ ఇంద॑వో మ॒హే వాజా॑య ధన్వంతు॒ గోమ॑తే .
ఈ॒క్షే॒ణ్యా॑సో అ॒హ్యో॒3॒॑ న చార॑వో॒ బ్రహ్మ॑బ్రహ్మ॒ యే జు॑జు॒షుర్హ॒విర్హ॑విః .. 9.077.03
అ॒యం నో॑ వి॒ద్వాన్వ॑నవద్వనుష్య॒త ఇందుః॑ స॒త్రాచా॒ మన॑సా పురుష్టు॒తః .
ఇ॒నస్య॒ యః సద॑నే॒ గర్భ॑మాద॒ధే గవా॑మురు॒బ్జమ॒భ్యర్ష॑తి వ్ర॒జం .. 9.077.04
చక్రి॑ర్ది॒వః ప॑వతే॒ కృత్వ్యో॒ రసో॑ మ॒హాఀ అద॑బ్ధో॒ వరు॑ణో హు॒రుగ్య॒తే .
అసా॑వి మి॒త్రో వృ॒జనే॑షు య॒జ్ఞియోఽత్యో॒ న యూ॒థే వృ॑ష॒యుః కని॑క్రదత్ .. 9.077.05

ప్ర రాజా॒ వాచం॑ జ॒నయ॑న్నసిష్యదద॒పో వసా॑నో అ॒భి గా ఇ॑యక్షతి .
గృ॒భ్ణాతి॑ రి॒ప్రమవి॑రస్య॒ తాన్వా॑ శు॒ద్ధో దే॒వానా॒ముప॑ యాతి నిష్కృ॒తం .. 9.078.01
ఇంద్రా॑య సోమ॒ పరి॑ షిచ్యసే॒ నృభి॑ర్నృ॒చక్షా॑ ఊ॒ర్మిః క॒విర॑జ్యసే॒ వనే॑ .
పూ॒ర్వీర్హి తే॑ స్రు॒తయః॒ సంతి॒ యాత॑వే స॒హస్ర॒మశ్వా॒ హర॑యశ్చమూ॒షదః॑ .. 9.078.02
స॒ము॒ద్రియా॑ అప్స॒రసో॑ మనీ॒షిణ॒మాసీ॑నా అం॒తర॒భి సోమ॑మక్షరన్ .
తా ఈం॑ హిన్వంతి హ॒ర్మ్యస్య॑ స॒క్షణిం॒ యాచం॑తే సు॒మ్నం పవ॑మాన॒మక్షి॑తం .. 9.078.03
గో॒జిన్నః॒ సోమో॑ రథ॒జిద్ధి॑రణ్య॒జిత్స్వ॒ర్జిద॒బ్జిత్ప॑వతే సహస్ర॒జిత్ .
యం దే॒వాస॑శ్చక్రి॒రే పీ॒తయే॒ మదం॒ స్వాది॑ష్ఠం ద్ర॒ప్సమ॑రు॒ణం మ॑యో॒భువం॑ .. 9.078.04
ఏ॒తాని॑ సోమ॒ పవ॑మానో అస్మ॒యుః స॒త్యాని॑ కృ॒ణ్వంద్రవి॑ణాన్యర్షసి .
జ॒హి శత్రు॑మంతి॒కే దూ॑ర॒కే చ॒ య ఉ॒ర్వీం గవ్యూ॑తి॒మభ॑యం చ నస్కృధి .. 9.078.05

అ॒చో॒దసో॑ నో ధన్వం॒త్వింద॑వః॒ ప్ర సు॑వా॒నాసో॑ బృ॒హద్ది॑వేషు॒ హర॑యః .
వి చ॒ నశ॑న్న ఇ॒షో అరా॑తయో॒ఽర్యో న॑శంత॒ సని॑షంత నో॒ ధియః॑ .. 9.079.01
ప్ర ణో॑ ధన్వం॒త్వింద॑వో మద॒చ్యుతో॒ ధనా॑ వా॒ యేభి॒రర్వ॑తో జునీ॒మసి॑ .
తి॒రో మర్త॑స్య॒ కస్య॑ చి॒త్పరి॑హ్వృతిం వ॒యం ధనా॑ని వి॒శ్వధా॑ భరేమహి .. 9.079.02
ఉ॒త స్వస్యా॒ అరా॑త్యా అ॒రిర్హి ష ఉ॒తాన్యస్యా॒ అరా॑త్యా॒ వృకో॒ హి షః .
ధన్వ॒న్న తృష్ణా॒ సమ॑రీత॒ తాఀ అ॒భి సోమ॑ జ॒హి ప॑వమాన దురా॒ధ్యః॑ .. 9.079.03
ది॒వి తే॒ నాభా॑ పర॒మో య ఆ॑ద॒దే పృ॑థి॒వ్యాస్తే॑ రురుహుః॒ సాన॑వి॒ క్షిపః॑ .
అద్ర॑యస్త్వా బప్సతి॒ గోరధి॑ త్వ॒చ్య1॒॑ప్సు త్వా॒ హస్తై॑ర్దుదుహుర్మనీ॒షిణః॑ .. 9.079.04
ఏ॒వా త॑ ఇందో సు॒భ్వం॑ సు॒పేశ॑సం॒ రసం॑ తుంజంతి ప్రథ॒మా అ॑భి॒శ్రియః॑ .
నిదం॑నిదం పవమాన॒ ని తా॑రిష ఆ॒విస్తే॒ శుష్మో॑ భవతు ప్రి॒యో మదః॑ .. 9.079.05

సోమ॑స్య॒ ధారా॑ పవతే నృ॒చక్ష॑స ఋ॒తేన॑ దే॒వాన్హ॑వతే ది॒వస్పరి॑ .
బృహ॒స్పతే॑ ర॒వథే॑నా॒ వి ది॑ద్యుతే సము॒ద్రాసో॒ న సవ॑నాని వివ్యచుః .. 9.080.01
యం త్వా॑ వాజిన్న॒ఘ్న్యా అ॒భ్యనూ॑ష॒తాయో॑హతం॒ యోని॒మా రో॑హసి ద్యు॒మాన్ .
మ॒ఘోనా॒మాయుః॑ ప్రతి॒రన్మహి॒ శ్రవ॒ ఇంద్రా॑య సోమ పవసే॒ వృషా॒ మదః॑ .. 9.080.02
ఏంద్ర॑స్య కు॒క్షా ప॑వతే మ॒దింత॑మ॒ ఊర్జం॒ వసా॑నః॒ శ్రవ॑సే సుమం॒గలః॑ .
ప్ర॒త్యఙ్స విశ్వా॒ భువ॑నా॒భి ప॑ప్రథే॒ క్రీళ॒న్హరి॒రత్యః॑ స్యందతే॒ వృషా॑ .. 9.080.03
తం త్వా॑ దే॒వేభ్యో॒ మధు॑మత్తమం॒ నరః॑ స॒హస్ర॑ధారం దుహతే॒ దశ॒ క్షిపః॑ .
నృభిః॑ సోమ॒ ప్రచ్యు॑తో॒ గ్రావ॑భిః సు॒తో విశ్వాం॑దే॒వాఀ ఆ ప॑వస్వా సహస్రజిత్ .. 9.080.04
తం త్వా॑ హ॒స్తినో॒ మధు॑మంత॒మద్రి॑భిర్దు॒హంత్య॒ప్సు వృ॑ష॒భం దశ॒ క్షిపః॑ .
ఇంద్రం॑ సోమ మా॒దయం॒దైవ్యం॒ జనం॒ సింధో॑రివో॒ర్మిః పవ॑మానో అర్షసి .. 9.080.05

ప్ర సోమ॑స్య॒ పవ॑మానస్యో॒ర్మయ॒ ఇంద్ర॑స్య యంతి జ॒ఠరం॑ సు॒పేశ॑సః .
ద॒ధ్నా యదీ॒మున్నీ॑తా య॒శసా॒ గవాం॑ దా॒నాయ॒ శూర॑ము॒దమం॑దిషుః సు॒తాః .. 9.081.01
అచ్ఛా॒ హి సోమః॑ క॒లశా॒ఀ అసి॑ష్యద॒దత్యో॒ న వోళ్హా॑ ర॒ఘువ॑ర్తని॒ర్వృషా॑ .
అథా॑ దే॒వానా॑ము॒భయ॑స్య॒ జన్మ॑నో వి॒ద్వాఀ అ॑శ్నోత్య॒ముత॑ ఇ॒తశ్చ॒ యత్ .. 9.081.02
ఆ నః॑ సోమ॒ పవ॑మానః కిరా॒ వస్విందో॒ భవ॑ మ॒ఘవా॒ రాధ॑సో మ॒హః .
శిక్షా॑ వయోధో॒ వస॑వే॒ సు చే॒తునా॒ మా నో॒ గయ॑మా॒రే అ॒స్మత్పరా॑ సిచః .. 9.081.03
ఆ నః॑ పూ॒షా పవ॑మానః సురా॒తయో॑ మి॒త్రో గ॑చ్ఛంతు॒ వరు॑ణః స॒జోష॑సః .
బృహ॒స్పతి॑ర్మ॒రుతో॑ వా॒యుర॒శ్వినా॒ త్వష్టా॑ సవి॒తా సు॒యమా॒ సర॑స్వతీ .. 9.081.04
ఉ॒భే ద్యావా॑పృథి॒వీ వి॑శ్వమి॒న్వే అ॑ర్య॒మా దే॒వో అది॑తిర్విధా॒తా .
భగో॒ నృశంస॑ ఉ॒ర్వ1॒॑న్తరి॑క్షం॒ విశ్వే॑ దే॒వాః పవ॑మానం జుషంత .. 9.081.05

అసా॑వి॒ సోమో॑ అరు॒షో వృషా॒ హరీ॒ రాజే॑వ ద॒స్మో అ॒భి గా అ॑చిక్రదత్ .
పు॒నా॒నో వారం॒ పర్యే॑త్య॒వ్యయం॑ శ్యే॒నో న యోనిం॑ ఘృ॒తవం॑తమా॒సదం॑ .. 9.082.01
క॒విర్వే॑ధ॒స్యా పర్యే॑షి॒ మాహి॑న॒మత్యో॒ న మృ॒ష్టో అ॒భి వాజ॑మర్షసి .
అ॒ప॒సేధం॑దురి॒తా సో॑మ మృళయ ఘృ॒తం వసా॑నః॒ పరి॑ యాసి ని॒ర్ణిజం॑ .. 9.082.02
ప॒ర్జన్యః॑ పి॒తా మ॑హి॒షస్య॑ ప॒ర్ణినో॒ నాభా॑ పృథి॒వ్యా గి॒రిషు॒ క్షయం॑ దధే .
స్వసా॑ర॒ ఆపో॑ అ॒భి గా ఉ॒తాస॑ర॒న్సం గ్రావ॑భిర్నసతే వీ॒తే అ॑ధ్వ॒రే .. 9.082.03
జా॒యేవ॒ పత్యా॒వధి॒ శేవ॑ మంహసే॒ పజ్రా॑యా గర్భ శృణు॒హి బ్రవీ॑మి తే .
అం॒తర్వాణీ॑షు॒ ప్ర చ॑రా॒ సు జీ॒వసే॑ఽనిం॒ద్యో వృ॒జనే॑ సోమ జాగృహి .. 9.082.04
యథా॒ పూర్వే॑భ్యః శత॒సా అమృ॑ధ్రః సహస్ర॒సాః ప॒ర్యయా॒ వాజ॑మిందో .
ఏ॒వా ప॑వస్వ సువి॒తాయ॒ నవ్య॑సే॒ తవ॑ వ్ర॒తమన్వాపః॑ సచంతే .. 9.082.05

ప॒విత్రం॑ తే॒ విత॑తం బ్రహ్మణస్పతే ప్ర॒భుర్గాత్రా॑ణి॒ పర్యే॑షి వి॒శ్వతః॑ .
అత॑ప్తతనూ॒ర్న తదా॒మో అ॑శ్నుతే శృ॒తాస॒ ఇద్వహం॑త॒స్తత్సమా॑శత .. 9.083.01
తపో॑ష్ప॒విత్రం॒ విత॑తం ది॒వస్ప॒దే శోచం॑తో అస్య॒ తంత॑వో॒ వ్య॑స్థిరన్ .
అవం॑త్యస్య పవీ॒తార॑మా॒శవో॑ ది॒వస్పృ॒ష్ఠమధి॑ తిష్ఠంతి॒ చేత॑సా .. 9.083.02
అరూ॑రుచదు॒షసః॒ పృశ్ని॑రగ్రి॒య ఉ॒క్షా బి॑భర్తి॒ భువ॑నాని వాజ॒యుః .
మా॒యా॒వినో॑ మమిరే అస్య మా॒యయా॑ నృ॒చక్ష॑సః పి॒తరో॒ గర్భ॒మా ద॑ధుః .. 9.083.03
గం॒ధ॒ర్వ ఇ॒త్థా ప॒దమ॑స్య రక్షతి॒ పాతి॑ దే॒వానాం॒ జని॑మా॒న్యద్భు॑తః .
గృ॒భ్ణాతి॑ రి॒పుం ని॒ధయా॑ ని॒ధాప॑తిః సు॒కృత్త॑మా॒ మధు॑నో భ॒క్షమా॑శత .. 9.083.04
హ॒విర్హ॑విష్మో॒ మహి॒ సద్మ॒ దైవ్యం॒ నభో॒ వసా॑నః॒ పరి॑ యాస్యధ్వ॒రం .
రాజా॑ ప॒విత్ర॑రథో॒ వాజ॒మారు॑హః స॒హస్ర॑భృష్టిర్జయసి॒ శ్రవో॑ బృ॒హత్ .. 9.083.05

పవ॑స్వ దేవ॒మాద॑నో॒ విచ॑ర్షణిర॒ప్సా ఇంద్రా॑య॒ వరు॑ణాయ వా॒యవే॑ .
కృ॒ధీ నో॑ అ॒ద్య వరి॑వః స్వస్తి॒మదు॑రుక్షి॒తౌ గృ॑ణీహి॒ దైవ్యం॒ జనం॑ .. 9.084.01
ఆ యస్త॒స్థౌ భువ॑నా॒న్యమ॑ర్త్యో॒ విశ్వా॑ని॒ సోమః॒ పరి॒ తాన్య॑ర్షతి .
కృ॒ణ్వన్సం॒చృతం॑ వి॒చృత॑మ॒భిష్ట॑య॒ ఇందుః॑ సిషక్త్యు॒షసం॒ న సూర్యః॑ .. 9.084.02
ఆ యో గోభిః॑ సృ॒జ్యత॒ ఓష॑ధీ॒ష్వా దే॒వానాం॑ సు॒మ్న ఇ॒షయ॒న్నుపా॑వసుః .
ఆ వి॒ద్యుతా॑ పవతే॒ ధార॑యా సు॒త ఇంద్రం॒ సోమో॑ మా॒దయం॒దైవ్యం॒ జనం॑ .. 9.084.03
ఏ॒ష స్య సోమః॑ పవతే సహస్ర॒జిద్ధి॑న్వా॒నో వాచ॑మిషి॒రాము॑ష॒ర్బుధం॑ .
ఇందుః॑ సము॒ద్రముది॑యర్తి వా॒యుభి॒రేంద్ర॑స్య॒ హార్ది॑ క॒లశే॑షు సీదతి .. 9.084.04
అ॒భి త్యం గావః॒ పయ॑సా పయో॒వృధం॒ సోమం॑ శ్రీణంతి మ॒తిభిః॑ స్వ॒ర్విదం॑ .
ధ॒నం॒జ॒యః ప॑వతే॒ కృత్వ్యో॒ రసో॒ విప్రః॑ క॒విః కావ్యే॑నా॒ స్వ॑ర్చనాః .. 9.084.05

ఇంద్రా॑య సోమ॒ సుషు॑తః॒ పరి॑ స్ర॒వాపామీ॑వా భవతు॒ రక్ష॑సా స॒హ .
మా తే॒ రస॑స్య మత్సత ద్వయా॒వినో॒ ద్రవి॑ణస్వంత ఇ॒హ సం॒త్వింద॑వః .. 9.085.01
అ॒స్మాన్స॑మ॒ర్యే ప॑వమాన చోదయ॒ దక్షో॑ దే॒వానా॒మసి॒ హి ప్రి॒యో మదః॑ .
జ॒హి శత్రూ॑ఀర॒భ్యా భం॑దనాయ॒తః పిబేం॑ద్ర॒ సోమ॒మవ॑ నో॒ మృధో॑ జహి .. 9.085.02
అద॑బ్ధ ఇందో పవసే మ॒దింత॑మ ఆ॒త్మేంద్ర॑స్య భవసి ధా॒సిరు॑త్త॒మః .
అ॒భి స్వ॑రంతి బ॒హవో॑ మనీ॒షిణో॒ రాజా॑నమ॒స్య భువ॑నస్య నింసతే .. 9.085.03
స॒హస్ర॑ణీథః శ॒తధా॑రో॒ అద్భు॑త॒ ఇంద్రా॒యేందుః॑ పవతే॒ కామ్యం॒ మధు॑ .
జయ॒న్క్షేత్ర॑మ॒భ్య॑ర్షా॒ జయ॑న్న॒ప ఉ॒రుం నో॑ గా॒తుం కృ॑ణు సోమ మీఢ్వః .. 9.085.04
కని॑క్రదత్క॒లశే॒ గోభి॑రజ్యసే॒ వ్య1॒॑వ్యయం॑ స॒మయా॒ వార॑మర్షసి .
మ॒ర్మృ॒జ్యమా॑నో॒ అత్యో॒ న సా॑న॒సిరింద్ర॑స్య సోమ జ॒ఠరే॒ సమ॑క్షరః .. 9.085.05
స్వా॒దుః ప॑వస్వ ది॒వ్యాయ॒ జన్మ॑నే స్వా॒దురింద్రా॑య సు॒హవీ॑తునామ్నే .
స్వా॒దుర్మి॒త్రాయ॒ వరు॑ణాయ వా॒యవే॒ బృహ॒స్పత॑యే॒ మధు॑మా॒ఀ అదా॑భ్యః .. 9.085.06
అత్యం॑ మృజంతి క॒లశే॒ దశ॒ క్షిపః॒ ప్ర విప్రా॑ణాం మ॒తయో॒ వాచ॑ ఈరతే .
పవ॑మానా అ॒భ్య॑ర్షంతి సుష్టు॒తిమేంద్రం॑ విశంతి మది॒రాస॒ ఇంద॑వః .. 9.085.07
పవ॑మానో అ॒భ్య॑ర్షా సు॒వీర్య॑ము॒ర్వీం గవ్యూ॑తిం॒ మహి॒ శర్మ॑ స॒ప్రథః॑ .
మాకి॑ర్నో అ॒స్య పరి॑షూతిరీశ॒తేందో॒ జయే॑మ॒ త్వయా॒ ధనం॑ధనం .. 9.085.08
అధి॒ ద్యామ॑స్థాద్వృష॒భో వి॑చక్ష॒ణోఽరూ॑రుచ॒ద్వి ది॒వో రో॑చ॒నా క॒విః .
రాజా॑ ప॒విత్ర॒మత్యే॑తి॒ రోరు॑వద్ది॒వః పీ॒యూషం॑ దుహతే నృ॒చక్ష॑సః .. 9.085.09
ది॒వో నాకే॒ మధు॑జిహ్వా అస॒శ్చతో॑ వే॒నా దు॑హంత్యు॒క్షణం॑ గిరి॒ష్ఠాం .
అ॒ప్సు ద్ర॒ప్సం వా॑వృధా॒నం స॑ము॒ద్ర ఆ సింధో॑రూ॒ర్మా మధు॑మంతం ప॒విత్ర॒ ఆ .. 9.085.10
నాకే॑ సుప॒ర్ణము॑పపప్తి॒వాంసం॒ గిరో॑ వే॒నానా॑మకృపంత పూ॒ర్వీః .
శిశుం॑ రిహంతి మ॒తయః॒ పని॑ప్నతం హిర॒ణ్యయం॑ శకు॒నం క్షామ॑ణి॒ స్థాం .. 9.085.11
ఊ॒ర్ధ్వో గం॑ధ॒ర్వో అధి॒ నాకే॑ అస్థా॒ద్విశ్వా॑ రూ॒పా ప్ర॑తి॒చక్షా॑ణో అస్య .
భా॒నుః శు॒క్రేణ॑ శో॒చిషా॒ వ్య॑ద్యౌ॒త్ప్రారూ॑రుచ॒ద్రోద॑సీ మా॒తరా॒ శుచిః॑ .. 9.085.12

ప్ర త॑ ఆ॒శవః॑ పవమాన ధీ॒జవో॒ మదా॑ అర్షంతి రఘు॒జా ఇ॑వ॒ త్మనా॑ .
ది॒వ్యాః సు॑ప॒ర్ణా మధు॑మంత॒ ఇంద॑వో మ॒దింత॑మాసః॒ పరి॒ కోశ॑మాసతే .. 9.086.01
ప్ర తే॒ మదా॑సో మది॒రాస॑ ఆ॒శవోఽసృ॑క్షత॒ రథ్యా॑సో॒ యథా॒ పృథ॑క్ .
ధే॒నుర్న వ॒త్సం పయ॑సా॒భి వ॒జ్రిణ॒మింద్ర॒మింద॑వో॒ మధు॑మంత ఊ॒ర్మయః॑ .. 9.086.02
అత్యో॒ న హి॑యా॒నో అ॒భి వాజ॑మర్ష స్వ॒ర్విత్కోశం॑ ది॒వో అద్రి॑మాతరం .
వృషా॑ ప॒విత్రే॒ అధి॒ సానో॑ అ॒వ్యయే॒ సోమః॑ పునా॒న ఇం॑ద్రి॒యాయ॒ ధాయ॑సే .. 9.086.03
ప్ర త॒ ఆశ్వి॑నీః పవమాన ధీ॒జువో॑ ది॒వ్యా అ॑సృగ్ర॒న్పయ॑సా॒ ధరీ॑మణి .
ప్రాంతరృష॑యః॒ స్థావి॑రీరసృక్షత॒ యే త్వా॑ మృ॒జంత్యృ॑షిషాణ వే॒ధసః॑ .. 9.086.04
విశ్వా॒ ధామా॑ని విశ్వచక్ష॒ ఋభ్వ॑సః ప్ర॒భోస్తే॑ స॒తః పరి॑ యంతి కే॒తవః॑ .
వ్యా॒న॒శిః ప॑వసే సోమ॒ ధర్మ॑భిః॒ పతి॒ర్విశ్వ॑స్య॒ భువ॑నస్య రాజసి .. 9.086.05
ఉ॒భ॒యతః॒ పవ॑మానస్య ర॒శ్మయో॑ ధ్రు॒వస్య॑ స॒తః పరి॑ యంతి కే॒తవః॑ .
యదీ॑ ప॒విత్రే॒ అధి॑ మృ॒జ్యతే॒ హరిః॒ సత్తా॒ ని యోనా॑ క॒లశే॑షు సీదతి .. 9.086.06
య॒జ్ఞస్య॑ కే॒తుః ప॑వతే స్వధ్వ॒రః సోమో॑ దే॒వానా॒ముప॑ యాతి నిష్కృ॒తం .
స॒హస్ర॑ధారః॒ పరి॒ కోశ॑మర్షతి॒ వృషా॑ ప॒విత్ర॒మత్యే॑తి॒ రోరు॑వత్ .. 9.086.07
రాజా॑ సము॒ద్రం న॒ద్యో॒3॒॑ వి గా॑హతే॒ఽపామూ॒ర్మిం స॑చతే॒ సింధు॑షు శ్రి॒తః .
అధ్య॑స్థా॒త్సాను॒ పవ॑మానో అ॒వ్యయం॒ నాభా॑ పృథి॒వ్యా ధ॒రుణో॑ మ॒హో ది॒వః .. 9.086.08
ది॒వో న సాను॑ స్త॒నయ॑న్నచిక్రద॒ద్ద్యౌశ్చ॒ యస్య॑ పృథి॒వీ చ॒ ధర్మ॑భిః .
ఇంద్ర॑స్య స॒ఖ్యం ప॑వతే వి॒వేవి॑ద॒త్సోమః॑ పునా॒నః క॒లశే॑షు సీదతి .. 9.086.09
జ్యోతి॑ర్య॒జ్ఞస్య॑ పవతే॒ మధు॑ ప్రి॒యం పి॒తా దే॒వానాం॑ జని॒తా వి॒భూవ॑సుః .
దధా॑తి॒ రత్నం॑ స్వ॒ధయో॑రపీ॒చ్యం॑ మ॒దింత॑మో మత్స॒ర ఇం॑ద్రి॒యో రసః॑ .. 9.086.10
అ॒భి॒క్రంద॑న్క॒లశం॑ వా॒జ్య॑ర్షతి॒ పతి॑ర్ది॒వః శ॒తధా॑రో విచక్ష॒ణః .
హరి॑ర్మి॒త్రస్య॒ సద॑నేషు సీదతి మర్మృజా॒నోఽవి॑భిః॒ సింధు॑భి॒ర్వృషా॑ .. 9.086.11
అగ్రే॒ సింధూ॑నాం॒ పవ॑మానో అర్ష॒త్యగ్రే॑ వా॒చో అ॑గ్రి॒యో గోషు॑ గచ్ఛతి .
అగ్రే॒ వాజ॑స్య భజతే మహాధ॒నం స్వా॑యు॒ధః సో॒తృభిః॑ పూయతే॒ వృషా॑ .. 9.086.12
అ॒యం మ॒తవాం॑ఛకు॒నో యథా॑ హి॒తోఽవ్యే॑ ససార॒ పవ॑మాన ఊ॒ర్మిణా॑ .
తవ॒ క్రత్వా॒ రోద॑సీ అంత॒రా క॑వే॒ శుచి॑ర్ధి॒యా ప॑వతే॒ సోమ॑ ఇంద్ర తే .. 9.086.13
ద్రా॒పిం వసా॑నో యజ॒తో ది॑వి॒స్పృశ॑మంతరిక్ష॒ప్రా భువ॑నే॒ష్వర్పి॑తః .
స్వ॑ర్జజ్ఞా॒నో నభ॑సా॒భ్య॑క్రమీత్ప్ర॒త్నమ॑స్య పి॒తర॒మా వి॑వాసతి .. 9.086.14
సో అ॑స్య వి॒శే మహి॒ శర్మ॑ యచ్ఛతి॒ యో అ॑స్య॒ ధామ॑ ప్రథ॒మం వ్యా॑న॒శే .
ప॒దం యద॑స్య పర॒మే వ్యో॑మ॒న్యతో॒ విశ్వా॑ అ॒భి సం యా॑తి సం॒యతః॑ .. 9.086.15
ప్రో అ॑యాసీ॒దిందు॒రింద్ర॑స్య నిష్కృ॒తం సఖా॒ సఖ్యు॒ర్న ప్ర మి॑నాతి సం॒గిరం॑ .
మర్య॑ ఇవ యువ॒తిభిః॒ సమ॑ర్షతి॒ సోమః॑ క॒లశే॑ శ॒తయా॑మ్నా ప॒థా .. 9.086.16
ప్ర వో॒ ధియో॑ మంద్ర॒యువో॑ విప॒న్యువః॑ పన॒స్యువః॑ సం॒వస॑నేష్వక్రముః .
సోమం॑ మనీ॒షా అ॒భ్య॑నూషత॒ స్తుభో॒ఽభి ధే॒నవః॒ పయ॑సేమశిశ్రయుః .. 9.086.17
ఆ నః॑ సోమ సం॒యతం॑ పి॒ప్యుషీ॒మిష॒మిందో॒ పవ॑స్వ॒ పవ॑మానో అ॒స్రిధం॑ .
యా నో॒ దోహ॑తే॒ త్రిరహ॒న్నస॑శ్చుషీ క్షు॒మద్వాజ॑వ॒న్మధు॑మత్సు॒వీర్యం॑ .. 9.086.18
వృషా॑ మతీ॒నాం ప॑వతే విచక్ష॒ణః సోమో॒ అహ్నః॑ ప్రతరీ॒తోషసో॑ ది॒వః .
క్రా॒ణా సింధూ॑నాం క॒లశా॑ఀ అవీవశ॒దింద్ర॑స్య॒ హార్ద్యా॑వి॒శన్మ॑నీ॒షిభిః॑ .. 9.086.19
మ॒నీ॒షిభిః॑ పవతే పూ॒ర్వ్యః క॒విర్నృభి॑ర్య॒తః పరి॒ కోశా॑ఀ అచిక్రదత్ .
త్రి॒తస్య॒ నామ॑ జ॒నయ॒న్మధు॑ క్షర॒దింద్ర॑స్య వా॒యోః స॒ఖ్యాయ॒ కర్త॑వే .. 9.086.20
అ॒యం పు॑నా॒న ఉ॒షసో॒ వి రో॑చయద॒యం సింధు॑భ్యో అభవదు లోక॒కృత్ .
అ॒యం త్రిః స॒ప్త దు॑దుహా॒న ఆ॒శిరం॒ సోమో॑ హృ॒దే ప॑వతే॒ చారు॑ మత్స॒రః .. 9.086.21
పవ॑స్వ సోమ ది॒వ్యేషు॒ ధామ॑సు సృజా॒న ఇం॑దో క॒లశే॑ ప॒విత్ర॒ ఆ .
సీద॒న్నింద్ర॑స్య జ॒ఠరే॒ కని॑క్రద॒న్నృభి॑ర్య॒తః సూర్య॒మారో॑హయో ది॒వి .. 9.086.22
అద్రి॑భిః సు॒తః ప॑వసే ప॒విత్ర॒ ఆఀ ఇంద॒వింద్ర॑స్య జ॒ఠరే॑ష్వావి॒శన్ .
త్వం నృ॒చక్షా॑ అభవో విచక్షణ॒ సోమ॑ గో॒త్రమంగి॑రోభ్యోఽవృణో॒రప॑ .. 9.086.23
త్వాం సో॑మ॒ పవ॑మానం స్వా॒ధ్యోఽను॒ విప్రా॑సో అమదన్నవ॒స్యవః॑ .
త్వాం సు॑ప॒ర్ణ ఆభ॑రద్ది॒వస్పరీందో॒ విశ్వా॑భిర్మ॒తిభిః॒ పరి॑ష్కృతం .. 9.086.24
అవ్యే॑ పునా॒నం పరి॒ వార॑ ఊ॒ర్మిణా॒ హరిం॑ నవంతే అ॒భి స॒ప్త ధే॒నవః॑ .
అ॒పాము॒పస్థే॒ అధ్యా॒యవః॑ క॒విమృ॒తస్య॒ యోనా॑ మహి॒షా అ॑హేషత .. 9.086.25
ఇందుః॑ పునా॒నో అతి॑ గాహతే॒ మృధో॒ విశ్వా॑ని కృ॒ణ్వన్సు॒పథా॑ని॒ యజ్య॑వే .
గాః కృ॑ణ్వా॒నో ని॒ర్ణిజం॑ హర్య॒తః క॒విరత్యో॒ న క్రీళ॒న్పరి॒ వార॑మర్షతి .. 9.086.26
అ॒స॒శ్చతః॑ శ॒తధా॑రా అభి॒శ్రియో॒ హరిం॑ నవం॒తేఽవ॒ తా ఉ॑ద॒న్యువః॑ .
క్షిపో॑ మృజంతి॒ పరి॒ గోభి॒రావృ॑తం తృ॒తీయే॑ పృ॒ష్ఠే అధి॑ రోచ॒నే ది॒వః .. 9.086.27
తవే॒మాః ప్ర॒జా ది॒వ్యస్య॒ రేత॑స॒స్త్వం విశ్వ॑స్య॒ భువ॑నస్య రాజసి .
అథే॒దం విశ్వం॑ పవమాన తే॒ వశే॒ త్వమిం॑దో ప్రథ॒మో ధా॑మ॒ధా అ॑సి .. 9.086.28
త్వం స॑ము॒ద్రో అ॑సి విశ్వ॒విత్క॑వే॒ తవే॒మాః పంచ॑ ప్ర॒దిశో॒ విధ॑ర్మణి .
త్వం ద్యాం చ॑ పృథి॒వీం చాతి॑ జభ్రిషే॒ తవ॒ జ్యోతీం॑షి పవమాన॒ సూర్యః॑ .. 9.086.29
త్వం ప॒విత్రే॒ రజ॑సో॒ విధ॑ర్మణి దే॒వేభ్యః॑ సోమ పవమాన పూయసే .
త్వాము॒శిజః॑ ప్రథ॒మా అ॑గృభ్ణత॒ తుభ్యే॒మా విశ్వా॒ భువ॑నాని యేమిరే .. 9.086.30
ప్ర రే॒భ ఏ॒త్యతి॒ వార॑మ॒వ్యయం॒ వృషా॒ వనే॒ష్వవ॑ చక్రద॒ద్ధరిః॑ .
సం ధీ॒తయో॑ వావశా॒నా అ॑నూషత॒ శిశుం॑ రిహంతి మ॒తయః॒ పని॑ప్నతం .. 9.086.31
స సూర్య॑స్య ర॒శ్మిభిః॒ పరి॑ వ్యత॒ తంతుం॑ తన్వా॒నస్త్రి॒వృతం॒ యథా॑ వి॒దే .
నయ॑న్నృ॒తస్య॑ ప్ర॒శిషో॒ నవీ॑యసీః॒ పతి॒ర్జనీ॑నా॒ముప॑ యాతి నిష్కృ॒తం .. 9.086.32
రాజా॒ సింధూ॑నాం పవతే॒ పతి॑ర్ది॒వ ఋ॒తస్య॑ యాతి ప॒థిభిః॒ కని॑క్రదత్ .
స॒హస్ర॑ధారః॒ పరి॑ షిచ్యతే॒ హరిః॑ పునా॒నో వాచం॑ జ॒నయ॒న్నుపా॑వసుః .. 9.086.33
పవ॑మాన॒ మహ్యర్ణో॒ వి ధా॑వసి॒ సూరో॒ న చి॒త్రో అవ్య॑యాని॒ పవ్య॑యా .
గభ॑స్తిపూతో॒ నృభి॒రద్రి॑భిః సు॒తో మ॒హే వాజా॑య॒ ధన్యా॑య ధన్వసి .. 9.086.34
ఇష॒మూర్జం॑ పవమానా॒భ్య॑ర్షసి శ్యే॒నో న వంసు॑ క॒లశే॑షు సీదసి .
ఇంద్రా॑య॒ మద్వా॒ మద్యో॒ మదః॑ సు॒తో ది॒వో వి॑ష్టం॒భ ఉ॑ప॒మో వి॑చక్ష॒ణః .. 9.086.35
స॒ప్త స్వసా॑రో అ॒భి మా॒తరః॒ శిశుం॒ నవం॑ జజ్ఞా॒నం జేన్యం॑ విప॒శ్చితం॑ .
అ॒పాం గం॑ధ॒ర్వం ది॒వ్యం నృ॒చక్ష॑సం॒ సోమం॒ విశ్వ॑స్య॒ భువ॑నస్య రా॒జసే॑ .. 9.086.36
ఈ॒శా॒న ఇ॒మా భువ॑నాని॒ వీయ॑సే యుజా॒న ఇం॑దో హ॒రితః॑ సుప॒ర్ణ్యః॑ .
తాస్తే॑ క్షరంతు॒ మధు॑మద్ఘృ॒తం పయ॒స్తవ॑ వ్ర॒తే సో॑మ తిష్ఠంతు కృ॒ష్టయః॑ .. 9.086.37
త్వం నృ॒చక్షా॑ అసి సోమ వి॒శ్వతః॒ పవ॑మాన వృషభ॒ తా వి ధా॑వసి .
స నః॑ పవస్వ॒ వసు॑మ॒ద్ధిర॑ణ్యవద్వ॒యం స్యా॑మ॒ భువ॑నేషు జీ॒వసే॑ .. 9.086.38
గో॒విత్ప॑వస్వ వసు॒విద్ధి॑రణ్య॒విద్రే॑తో॒ధా ఇం॑దో॒ భువ॑నే॒ష్వర్పి॑తః .
త్వం సు॒వీరో॑ అసి సోమ విశ్వ॒విత్తం త్వా॒ విప్రా॒ ఉప॑ గి॒రేమ ఆ॑సతే .. 9.086.39
ఉన్మధ్వ॑ ఊ॒ర్మిర్వ॒ననా॑ అతిష్ఠిపద॒పో వసా॑నో మహి॒షో వి గా॑హతే .
రాజా॑ ప॒విత్ర॑రథో॒ వాజ॒మారు॑హత్స॒హస్ర॑భృష్టిర్జయతి॒ శ్రవో॑ బృ॒హత్ .. 9.086.40
స భం॒దనా॒ ఉది॑యర్తి ప్ర॒జావ॑తీర్వి॒శ్వాయు॒ర్విశ్వాః॑ సు॒భరా॒ అహ॑ర్దివి .
బ్రహ్మ॑ ప్ర॒జావ॑ద్ర॒యిమశ్వ॑పస్త్యం పీ॒త ఇం॑ద॒వింద్ర॑మ॒స్మభ్యం॑ యాచతాత్ .. 9.086.41
సో అగ్రే॒ అహ్నాం॒ హరి॑ర్హర్య॒తో మదః॒ ప్ర చేత॑సా చేతయతే॒ అను॒ ద్యుభిః॑ .
ద్వా జనా॑ యా॒తయ॑న్నం॒తరీ॑యతే॒ నరా॑ చ॒ శంసం॒ దైవ్యం॑ చ ధ॒ర్తరి॑ .. 9.086.42
అం॒జతే॒ వ్యం॑జతే॒ సమం॑జతే॒ క్రతుం॑ రిహంతి॒ మధు॑నా॒భ్యం॑జతే .
సింధో॑రుచ్ఛ్వా॒సే ప॒తయం॑తము॒క్షణం॑ హిరణ్యపా॒వాః ప॒శుమా॑సు గృభ్ణతే .. 9.086.43
వి॒ప॒శ్చితే॒ పవ॑మానాయ గాయత మ॒హీ న ధారాత్యంధో॑ అర్షతి .
అహి॒ర్న జూ॒ర్ణామతి॑ సర్పతి॒ త్వచ॒మత్యో॒ న క్రీళ॑న్నసర॒ద్వృషా॒ హరిః॑ .. 9.086.44
అ॒గ్రే॒గో రాజాప్య॑స్తవిష్యతే వి॒మానో॒ అహ్నాం॒ భువ॑నే॒ష్వర్పి॑తః .
హరి॑ర్ఘృ॒తస్నుః॑ సు॒దృశీ॑కో అర్ణ॒వో జ్యో॒తీర॑థః పవతే రా॒య ఓ॒క్యః॑ .. 9.086.45
అస॑ర్జి స్కం॒భో ది॒వ ఉద్య॑తో॒ మదః॒ పరి॑ త్రి॒ధాతు॒ర్భువ॑నాన్యర్షతి .
అం॒శుం రి॑హంతి మ॒తయః॒ పని॑ప్నతం గి॒రా యది॑ ని॒ర్ణిజ॑మృ॒గ్మిణో॑ య॒యుః .. 9.086.46
ప్ర తే॒ ధారా॒ అత్యణ్వా॑ని మే॒ష్యః॑ పునా॒నస్య॑ సం॒యతో॑ యంతి॒ రంహ॑యః .
యద్గోభి॑రిందో చ॒మ్వోః॑ సమ॒జ్యస॒ ఆ సు॑వా॒నః సో॑మ క॒లశే॑షు సీదసి .. 9.086.47
పవ॑స్వ సోమ క్రతు॒విన్న॑ ఉ॒క్థ్యోఽవ్యో॒ వారే॒ పరి॑ ధావ॒ మధు॑ ప్రి॒యం .
జ॒హి విశ్వా॑న్ర॒క్షస॑ ఇందో అ॒త్రిణో॑ బృ॒హద్వ॑దేమ వి॒దథే॑ సు॒వీరాః॑ .. 9.086.48

ప్ర తు ద్ర॑వ॒ పరి॒ కోశం॒ ని షీ॑ద॒ నృభిః॑ పునా॒నో అ॒భి వాజ॑మర్ష .
అశ్వం॒ న త్వా॑ వా॒జినం॑ మ॒ర్జయం॒తోఽచ్ఛా॑ బ॒ర్హీ ర॑శ॒నాభి॑ర్నయంతి .. 9.087.01
స్వా॒యు॒ధః ప॑వతే దే॒వ ఇందు॑రశస్తి॒హా వృ॒జనం॒ రక్ష॑మాణః .
పి॒తా దే॒వానాం॑ జని॒తా సు॒దక్షో॑ విష్టం॒భో ది॒వో ధ॒రుణః॑ పృథి॒వ్యాః .. 9.087.02
ఋషి॒ర్విప్రః॑ పురఏ॒తా జనా॑నామృ॒భుర్ధీర॑ ఉ॒శనా॒ కావ్యే॑న .
స చి॑ద్వివేద॒ నిహి॑తం॒ యదా॑సామపీ॒చ్యం1॒॑ గుహ్యం॒ నామ॒ గోనాం॑ .. 9.087.03
ఏ॒ష స్య తే॒ మధు॑మాఀ ఇంద్ర॒ సోమో॒ వృషా॒ వృష్ణే॒ పరి॑ ప॒విత్రే॑ అక్షాః .
స॒హ॒స్ర॒సాః శ॑త॒సా భూ॑రి॒దావా॑ శశ్వత్త॒మం బ॒ర్హిరా వా॒జ్య॑స్థాత్ .. 9.087.04
ఏ॒తే సోమా॑ అ॒భి గ॒వ్యా స॒హస్రా॑ మ॒హే వాజా॑యా॒మృతా॑య॒ శ్రవాం॑సి .
ప॒విత్రే॑భిః॒ పవ॑మానా అసృగ్రంఛ్రవ॒స్యవో॒ న పృ॑త॒నాజో॒ అత్యాః॑ .. 9.087.05
పరి॒ హి ష్మా॑ పురుహూ॒తో జనా॑నాం॒ విశ్వాస॑ర॒ద్భోజ॑నా పూ॒యమా॑నః .
అథా భ॑ర శ్యేనభృత॒ ప్రయాం॑సి ర॒యిం తుంజా॑నో అ॒భి వాజ॑మర్ష .. 9.087.06
ఏ॒ష సు॑వా॒నః పరి॒ సోమః॑ ప॒విత్రే॒ సర్గో॒ న సృ॒ష్టో అ॑దధావ॒దర్వా॑ .
తి॒గ్మే శిశా॑నో మహి॒షో న శృంగే॒ గా గ॒వ్యన్న॒భి శూరో॒ న సత్వా॑ .. 9.087.07
ఏ॒షా య॑యౌ పర॒మాదం॒తరద్రేః॒ కూచి॑త్స॒తీరూ॒ర్వే గా వి॑వేద .
ది॒వో న వి॒ద్యుత్స్త॒నయం॑త్య॒భ్రైః సోమ॑స్య తే పవత ఇంద్ర॒ ధారా॑ .. 9.087.08
ఉ॒త స్మ॑ రా॒శిం పరి॑ యాసి॒ గోనా॒మింద్రే॑ణ సోమ స॒రథం॑ పునా॒నః .
పూ॒ర్వీరిషో॑ బృహ॒తీర్జీ॑రదానో॒ శిక్షా॑ శచీవ॒స్తవ॒ తా ఉ॑ప॒ష్టుత్ .. 9.087.09

అ॒యం సోమ॑ ఇంద్ర॒ తుభ్యం॑ సున్వే॒ తుభ్యం॑ పవతే॒ త్వమ॑స్య పాహి .
త్వం హ॒ యం చ॑కృ॒షే త్వం వ॑వృ॒ష ఇందుం॒ మదా॑య॒ యుజ్యా॑య॒ సోమం॑ .. 9.088.01
స ఈం॒ రథో॒ న భు॑రి॒షాళ॑యోజి మ॒హః పు॒రూణి॑ సా॒తయే॒ వసూ॑ని .
ఆదీం॒ విశ్వా॑ నహు॒ష్యా॑ణి జా॒తా స్వ॑ర్షాతా॒ వన॑ ఊ॒ర్ధ్వా న॑వంత .. 9.088.02
వా॒యుర్న యో ని॒యుత్వా॑ఀ ఇ॒ష్టయా॑మా॒ నాస॑త్యేవ॒ హవ॒ ఆ శంభ॑విష్ఠః .
వి॒శ్వవా॑రో ద్రవిణో॒దా ఇ॑వ॒ త్మన్పూ॒షేవ॑ ధీ॒జవ॑నోఽసి సోమ .. 9.088.03
ఇంద్రో॒ న యో మ॒హా కర్మా॑ణి॒ చక్రి॑ర్హం॒తా వృ॒త్రాణా॑మసి సోమ పూ॒ర్భిత్ .
పై॒ద్వో న హి త్వమహి॑నామ్నాం హం॒తా విశ్వ॑స్యాసి సోమ॒ దస్యోః॑ .. 9.088.04
అ॒గ్నిర్న యో వన॒ ఆ సృ॒జ్యమా॑నో॒ వృథా॒ పాజాం॑సి కృణుతే న॒దీషు॑ .
జనో॒ న యుధ్వా॑ మహ॒త ఉ॑ప॒బ్దిరియ॑ర్తి॒ సోమః॒ పవ॑మాన ఊ॒ర్మిం .. 9.088.05
ఏ॒తే సోమా॒ అతి॒ వారా॒ణ్యవ్యా॑ ది॒వ్యా న కోశా॑సో అ॒భ్రవ॑ర్షాః .
వృథా॑ సము॒ద్రం సింధ॑వో॒ న నీచీః॑ సు॒తాసో॑ అ॒భి క॒లశా॑ఀ అసృగ్రన్ .. 9.088.06
శు॒ష్మీ శర్ధో॒ న మారు॑తం పవ॒స్వాన॑భిశస్తా ది॒వ్యా యథా॒ విట్ .
ఆపో॒ న మ॒క్షూ సు॑మ॒తిర్భ॑వా నః స॒హస్రా॑ప్సాః పృతనా॒షాణ్న య॒జ్ఞః .. 9.088.07
రాజ్ఞో॒ ను తే॒ వరు॑ణస్య వ్ర॒తాని॑ బృ॒హద్గ॑భీ॒రం తవ॑ సోమ॒ ధామ॑ .
శుచి॒ష్ట్వమ॑సి ప్రి॒యో న మి॒త్రో ద॒క్షాయ్యో॑ అర్య॒మేవా॑సి సోమ .. 9.088.08

ప్రో స్య వహ్నిః॑ ప॒థ్యా॑భిరస్యాంది॒వో న వృ॒ష్టిః పవ॑మానో అక్షాః .
స॒హస్ర॑ధారో అసద॒న్న్య1॒॑స్మే మా॒తురు॒పస్థే॒ వన॒ ఆ చ॒ సోమః॑ .. 9.089.01
రాజా॒ సింధూ॑నామవసిష్ట॒ వాస॑ ఋ॒తస్య॒ నావ॒మారు॑హ॒ద్రజి॑ష్ఠాం .
అ॒ప్సు ద్ర॒ప్సో వా॑వృధే శ్యే॒నజూ॑తో దు॒హ ఈం॑ పి॒తా దు॒హ ఈం॑ పి॒తుర్జాం .. 9.089.02
సిం॒హం న॑సంత॒ మధ్వో॑ అ॒యాసం॒ హరి॑మరు॒షం ది॒వో అ॒స్య పతిం॑ .
శూరో॑ యు॒త్సు ప్ర॑థ॒మః పృ॑చ్ఛతే॒ గా అస్య॒ చక్ష॑సా॒ పరి॑ పాత్యు॒క్షా .. 9.089.03
మధు॑పృష్ఠం ఘో॒రమ॒యాస॒మశ్వం॒ రథే॑ యుంజంత్యురుచ॒క్ర ఋ॒ష్వం .
స్వసా॑ర ఈం జా॒మయో॑ మర్జయంతి॒ సనా॑భయో వా॒జిన॑మూర్జయంతి .. 9.089.04
చత॑స్ర ఈం ఘృత॒దుహః॑ సచంతే సమా॒నే అం॒తర్ధ॒రుణే॒ నిష॑త్తాః .
తా ఈ॑మర్షంతి॒ నమ॑సా పునా॒నాస్తా ఈం॑ వి॒శ్వతః॒ పరి॑ షంతి పూ॒ర్వీః .. 9.089.05
వి॒ష్టం॒భో ది॒వో ధ॒రుణః॑ పృథి॒వ్యా విశ్వా॑ ఉ॒త క్షి॒తయో॒ హస్తే॑ అస్య .
అస॑త్త॒ ఉత్సో॑ గృణ॒తే ని॒యుత్వా॒న్మధ్వో॑ అం॒శుః ప॑వత ఇంద్రి॒యాయ॑ .. 9.089.06
వ॒న్వన్నవా॑తో అ॒భి దే॒వవీ॑తి॒మింద్రా॑య సోమ వృత్ర॒హా ప॑వస్వ .
శ॒గ్ధి మ॒హః పు॑రుశ్చం॒ద్రస్య॑ రా॒యః సు॒వీర్య॑స్య॒ పత॑యః స్యామ .. 9.089.07

ప్ర హి॑న్వా॒నో జ॑ని॒తా రోద॑స్యో॒ రథో॒ న వాజం॑ సని॒ష్యన్న॑యాసీత్ .
ఇంద్రం॒ గచ్ఛ॒న్నాయు॑ధా సం॒శిశా॑నో॒ విశ్వా॒ వసు॒ హస్త॑యోరా॒దధా॑నః .. 9.090.01
అ॒భి త్రి॑పృ॒ష్ఠం వృష॑ణం వయో॒ధామాం॑గూ॒షాణా॑మవావశంత॒ వాణీః॑ .
వనా॒ వసా॑నో॒ వరు॑ణో॒ న సింధూ॒న్వి ర॑త్న॒ధా ద॑యతే॒ వార్యా॑ణి .. 9.090.02
శూర॑గ్రామః॒ సర్వ॑వీరః॒ సహా॑వాం॒జేతా॑ పవస్వ॒ సని॑తా॒ ధనా॑ని .
తి॒గ్మాయు॑ధః క్షి॒ప్రధ॑న్వా స॒మత్స్వషా॑ళ్హః సా॒హ్వాన్పృత॑నాసు॒ శత్రూ॑న్ .. 9.090.03
ఉ॒రుగ॑వ్యూతి॒రభ॑యాని కృ॒ణ్వన్స॑మీచీ॒నే ఆ ప॑వస్వా॒ పురం॑ధీ .
అ॒పః సిషా॑సన్ను॒షసః॒ స్వ1॒॑ర్గాః సం చి॑క్రదో మ॒హో అ॒స్మభ్యం॒ వాజా॑న్ .. 9.090.04
మత్సి॑ సోమ॒ వరు॑ణం॒ మత్సి॑ మి॒త్రం మత్సీంద్ర॑మిందో పవమాన॒ విష్ణుం॑ .
మత్సి॒ శర్ధో॒ మారు॑తం॒ మత్సి॑ దే॒వాన్మత్సి॑ మ॒హామింద్ర॑మిందో॒ మదా॑య .. 9.090.05
ఏ॒వా రాజే॑వ॒ క్రతు॑మా॒ఀ అమే॑న॒ విశ్వా॒ ఘని॑ఘ్నద్దురి॒తా ప॑వస్వ .
ఇందో॑ సూ॒క్తాయ॒ వచ॑సే॒ వయో॑ ధా యూ॒యం పా॑త స్వ॒స్తిభిః॒ సదా॑ నః .. 9.090.06

అస॑ర్జి॒ వక్వా॒ రథ్యే॒ యథా॒జౌ ధి॒యా మ॒నోతా॑ ప్రథ॒మో మ॑నీ॒షీ .
దశ॒ స్వసా॑రో॒ అధి॒ సానో॒ అవ్యేఽజం॑తి॒ వహ్నిం॒ సద॑నా॒న్యచ్ఛ॑ .. 9.091.01
వీ॒తీ జన॑స్య ది॒వ్యస్య॑ క॒వ్యైరధి॑ సువా॒నో న॑హు॒ష్యే॑భి॒రిందుః॑ .
ప్ర యో నృభి॑ర॒మృతో॒ మర్త్యే॑భిర్మర్మృజా॒నోఽవి॑భి॒ర్గోభి॑ర॒ద్భిః .. 9.091.02
వృషా॒ వృష్ణే॒ రోరు॑వదం॒శుర॑స్మై॒ పవ॑మానో॒ రుశ॑దీర్తే॒ పయో॒ గోః .
స॒హస్ర॒మృక్వా॑ ప॒థిభి॑ర్వచో॒విద॑ధ్వ॒స్మభిః॒ సూరో॒ అణ్వం॒ వి యా॑తి .. 9.091.03
రు॒జా దృ॒ళ్హా చి॑ద్ర॒క్షసః॒ సదాం॑సి పునా॒న ఇం॑ద ఊర్ణుహి॒ వి వాజా॑న్ .
వృ॒శ్చోపరి॑ష్టాత్తుజ॒తా వ॒ధేన॒ యే అంతి॑ దూ॒రాదు॑పనా॒యమే॑షాం .. 9.091.04
స ప్ర॑త్న॒వన్నవ్య॑సే విశ్వవార సూ॒క్తాయ॑ ప॒థః కృ॑ణుహి॒ ప్రాచః॑ .
యే దుః॒షహా॑సో వ॒నుషా॑ బృ॒హంత॒స్తాఀస్తే॑ అశ్యామ పురుకృత్పురుక్షో .. 9.091.05
ఏ॒వా పు॑నా॒నో అ॒పః స్వ1॒॑ర్గా అ॒స్మభ్యం॑ తో॒కా తన॑యాని॒ భూరి॑ .
శం నః॒ క్షేత్ర॑ము॒రు జ్యోతీం॑షి సోమ॒ జ్యోఙ్నః॒ సూర్యం॑ దృ॒శయే॑ రిరీహి .. 9.091.06

పరి॑ సువా॒నో హరి॑రం॒శుః ప॒విత్రే॒ రథో॒ న స॑ర్జి స॒నయే॑ హియా॒నః .
ఆప॒చ్ఛ్లోక॑మింద్రి॒యం పూ॒యమా॑నః॒ ప్రతి॑ దే॒వాఀ అ॑జుషత॒ ప్రయో॑భిః .. 9.092.01
అచ్ఛా॑ నృ॒చక్షా॑ అసరత్ప॒విత్రే॒ నామ॒ దధా॑నః క॒విర॑స్య॒ యోనౌ॑ .
సీద॒న్హోతే॑వ॒ సద॑నే చ॒మూషూపే॑మగ్మ॒న్నృష॑యః స॒ప్త విప్రాః॑ .. 9.092.02
ప్ర సు॑మే॒ధా గా॑తు॒విద్వి॒శ్వదే॑వః॒ సోమః॑ పునా॒నః సద॑ ఏతి॒ నిత్యం॑ .
భువ॒ద్విశ్వే॑షు॒ కావ్యే॑షు॒ రంతాను॒ జనా॑న్యతతే॒ పంచ॒ ధీరః॑ .. 9.092.03
తవ॒ త్యే సో॑మ పవమాన ని॒ణ్యే విశ్వే॑ దే॒వాస్త్రయ॑ ఏకాద॒శాసః॑ .
దశ॑ స్వ॒ధాభి॒రధి॒ సానో॒ అవ్యే॑ మృ॒జంతి॑ త్వా న॒ద్యః॑ స॒ప్త య॒హ్వీః .. 9.092.04
తన్ను స॒త్యం పవ॑మానస్యాస్తు॒ యత్ర॒ విశ్వే॑ కా॒రవః॑ సం॒నసం॑త .
జ్యోతి॒ర్యదహ్నే॒ అకృ॑ణోదు లో॒కం ప్రావ॒న్మనుం॒ దస్య॑వే కర॒భీకం॑ .. 9.092.05
పరి॒ సద్మే॑వ పశు॒మాంతి॒ హోతా॒ రాజా॒ న స॒త్యః సమి॑తీరియా॒నః .
సోమః॑ పునా॒నః క॒లశా॑ఀ అయాసీ॒త్సీద॑న్మృ॒గో న మ॑హి॒షో వనే॑షు .. 9.092.06

సా॒క॒ముక్షో॑ మర్జయంత॒ స్వసా॑రో॒ దశ॒ ధీర॑స్య ధీ॒తయో॒ ధను॑త్రీః .
హరిః॒ పర్య॑ద్రవ॒జ్జాః సూర్య॑స్య॒ ద్రోణం॑ ననక్షే॒ అత్యో॒ న వా॒జీ .. 9.093.01
సం మా॒తృభి॒ర్న శిశు॑ర్వావశా॒నో వృషా॑ దధన్వే పురు॒వారో॑ అ॒ద్భిః .
మర్యో॒ న యోషా॑మ॒భి ని॑ష్కృ॒తం యన్సం గ॑చ్ఛతే క॒లశ॑ ఉ॒స్రియా॑భిః .. 9.093.02
ఉ॒త ప్ర పి॑ప్య॒ ఊధ॒రఘ్న్యా॑యా॒ ఇందు॒ర్ధారా॑భిః సచతే సుమే॒ధాః .
మూ॒ర్ధానం॒ గావః॒ పయ॑సా చ॒మూష్వ॒భి శ్రీ॑ణంతి॒ వసు॑భి॒ర్న ని॒క్తైః .. 9.093.03
స నో॑ దే॒వేభిః॑ పవమాన ర॒దేందో॑ ర॒యిమ॒శ్వినం॑ వావశా॒నః .
ర॒థి॒రా॒యతా॑ముశ॒తీ పురం॑ధిరస్మ॒ద్ర్య1॒॑గా దా॒వనే॒ వసూ॑నాం .. 9.093.04
నూ నో॑ ర॒యిముప॑ మాస్వ నృ॒వంతం॑ పునా॒నో వా॒తాప్యం॑ వి॒శ్వశ్చం॑ద్రం .
ప్ర వం॑ది॒తురిం॑దో తా॒ర్యాయుః॑ ప్రా॒తర్మ॒క్షూ ధి॒యావ॑సుర్జగమ్యాత్ .. 9.093.05

అధి॒ యద॑స్మిన్వా॒జినీ॑వ॒ శుభః॒ స్పర్ధం॑తే॒ ధియః॒ సూర్యే॒ న విశః॑ .
అ॒పో వృ॑ణా॒నః ప॑వతే కవీ॒యన్వ్ర॒జం న ప॑శు॒వర్ధ॑నాయ॒ మన్మ॑ .. 9.094.01
ద్వి॒తా వ్యూ॒ర్ణ్వన్న॒మృత॑స్య॒ ధామ॑ స్వ॒ర్విదే॒ భువ॑నాని ప్రథంత .
ధియః॑ పిన్వా॒నాః స్వస॑రే॒ న గావ॑ ఋతా॒యంతీ॑ర॒భి వా॑వశ్ర॒ ఇందుం॑ .. 9.094.02
పరి॒ యత్క॒విః కావ్యా॒ భర॑తే॒ శూరో॒ న రథో॒ భువ॑నాని॒ విశ్వా॑ .
దే॒వేషు॒ యశో॒ మర్తా॑య॒ భూషం॒దక్షా॑య రా॒యః పు॑రు॒భూషు॒ నవ్యః॑ .. 9.094.03
శ్రి॒యే జా॒తః శ్రి॒య ఆ నిరి॑యాయ॒ శ్రియం॒ వయో॑ జరి॒తృభ్యో॑ దధాతి .
శ్రియం॒ వసా॑నా అమృత॒త్వమా॑య॒న్భవం॑తి స॒త్యా స॑మి॒థా మి॒తద్రౌ॑ .. 9.094.04
ఇష॒మూర్జ॑మ॒భ్య1॒॑ర్షాశ్వం॒ గాము॒రు జ్యోతిః॑ కృణుహి॒ మత్సి॑ దే॒వాన్ .
విశ్వా॑ని॒ హి సు॒షహా॒ తాని॒ తుభ్యం॒ పవ॑మాన॒ బాధ॑సే సోమ॒ శత్రూ॑న్ .. 9.094.05

కని॑క్రంతి॒ హరి॒రా సృ॒జ్యమా॑నః॒ సీద॒న్వన॑స్య జ॒ఠరే॑ పునా॒నః .
నృభి॑ర్య॒తః కృ॑ణుతే ని॒ర్ణిజం॒ గా అతో॑ మ॒తీర్జ॑నయత స్వ॒ధాభిః॑ .. 9.095.01
హరిః॑ సృజా॒నః ప॒థ్యా॑మృ॒తస్యేయ॑ర్తి॒ వాచ॑మరి॒తేవ॒ నావం॑ .
దే॒వో దే॒వానాం॒ గుహ్యా॑ని॒ నామా॒విష్కృ॑ణోతి బ॒ర్హిషి॑ ప్ర॒వాచే॑ .. 9.095.02
అ॒పామి॒వేదూ॒ర్మయ॒స్తర్తు॑రాణాః॒ ప్ర మ॑నీ॒షా ఈ॑రతే॒ సోమ॒మచ్ఛ॑ .
న॒మ॒స్యంతీ॒రుప॑ చ॒ యంతి॒ సం చా చ॑ విశంత్యుశ॒తీరు॒శంతం॑ .. 9.095.03
తం మ॑ర్మృజా॒నం మ॑హి॒షం న సానా॑వం॒శుం దు॑హంత్యు॒క్షణం॑ గిరి॒ష్ఠాం .
తం వా॑వశా॒నం మ॒తయః॑ సచంతే త్రి॒తో బి॑భర్తి॒ వరు॑ణం సము॒ద్రే .. 9.095.04
ఇష్య॒న్వాచ॑ముపవ॒క్తేవ॒ హోతుః॑ పునా॒న ఇం॑దో॒ వి ష్యా॑ మనీ॒షాం .
ఇంద్ర॑శ్చ॒ యత్క్షయ॑థః॒ సౌభ॑గాయ సు॒వీర్య॑స్య॒ పత॑యః స్యామ .. 9.095.05

ప్ర సే॑నా॒నీః శూరో॒ అగ్రే॒ రథా॑నాం గ॒వ్యన్నే॑తి॒ హర్ష॑తే అస్య॒ సేనా॑ .
భ॒ద్రాన్కృ॒ణ్వన్నిం॑ద్రహ॒వాన్సఖి॑భ్య॒ ఆ సోమో॒ వస్త్రా॑ రభ॒సాని॑ దత్తే .. 9.096.01
సమ॑స్య॒ హరిం॒ హర॑యో మృజంత్యశ్వహ॒యైరని॑శితం॒ నమో॑భిః .
ఆ తి॑ష్ఠతి॒ రథ॒మింద్ర॑స్య॒ సఖా॑ వి॒ద్వాఀ ఏ॑నా సుమ॒తిం యా॒త్యచ్ఛ॑ .. 9.096.02
స నో॑ దేవ దే॒వతా॑తే పవస్వ మ॒హే సో॑మ॒ ప్సర॑స ఇంద్ర॒పానః॑ .
కృ॒ణ్వన్న॒పో వ॒ర్షయం॒ద్యాము॒తేమాము॒రోరా నో॑ వరివస్యా పునా॒నః .. 9.096.03
అజీ॑త॒యేఽహ॑తయే పవస్వ స్వ॒స్తయే॑ స॒ర్వతా॑తయే బృహ॒తే .
తదు॑శంతి॒ విశ్వ॑ ఇ॒మే సఖా॑య॒స్తద॒హం వ॑శ్మి పవమాన సోమ .. 9.096.04
సోమః॑ పవతే జని॒తా మ॑తీ॒నాం జ॑ని॒తా ది॒వో జ॑ని॒తా పృ॑థి॒వ్యాః .
జ॒ని॒తాగ్నేర్జ॑ని॒తా సూర్య॑స్య జని॒తేంద్ర॑స్య జని॒తోత విష్ణోః॑ .. 9.096.05
బ్ర॒హ్మా దే॒వానాం॑ పద॒వీః క॑వీ॒నామృషి॒ర్విప్రా॑ణాం మహి॒షో మృ॒గాణాం॑ .
శ్యే॒నో గృధ్రా॑ణాం॒ స్వధి॑తి॒ర్వనా॑నాం॒ సోమః॑ ప॒విత్ర॒మత్యే॑తి॒ రేభ॑న్ .. 9.096.06
ప్రావీ॑విపద్వా॒చ ఊ॒ర్మిం న సింధు॒ర్గిరః॒ సోమః॒ పవ॑మానో మనీ॒షాః .
అం॒తః పశ్య॑న్వృ॒జనే॒మావ॑రా॒ణ్యా తి॑ష్ఠతి వృష॒భో గోషు॑ జా॒నన్ .. 9.096.07
స మ॑త్స॒రః పృ॒త్సు వ॒న్వన్నవా॑తః స॒హస్ర॑రేతా అ॒భి వాజ॑మర్ష .
ఇంద్రా॑యేందో॒ పవ॑మానో మనీ॒ష్యం1॒॑శోరూ॒ర్మిమీ॑రయ॒ గా ఇ॑ష॒ణ్యన్ .. 9.096.08
పరి॑ ప్రి॒యః క॒లశే॑ దే॒వవా॑త॒ ఇంద్రా॑య॒ సోమో॒ రణ్యో॒ మదా॑య .
స॒హస్ర॑ధారః శ॒తవా॑జ॒ ఇందు॑ర్వా॒జీ న సప్తిః॒ సమ॑నా జిగాతి .. 9.096.09
స పూ॒ర్వ్యో వ॑సు॒విజ్జాయ॑మానో మృజా॒నో అ॒ప్సు దు॑దుహా॒నో అద్రౌ॑ .
అ॒భి॒శ॒స్తి॒పా భువ॑నస్య॒ రాజా॑ వి॒దద్గా॒తుం బ్రహ్మ॑ణే పూ॒యమా॑నః .. 9.096.10
త్వయా॒ హి నః॑ పి॒తరః॑ సోమ॒ పూర్వే॒ కర్మా॑ణి చ॒క్రుః ప॑వమాన॒ ధీరాః॑ .
వ॒న్వన్నవా॑తః పరి॒ధీఀరపో॑ర్ణు వీ॒రేభి॒రశ్వై॑ర్మ॒ఘవా॑ భవా నః .. 9.096.11
యథాప॑వథా॒ మన॑వే వయో॒ధా అ॑మిత్ర॒హా వ॑రివో॒విద్ధ॒విష్మా॑న్ .
ఏ॒వా ప॑వస్వ॒ ద్రవి॑ణం॒ దధా॑న॒ ఇంద్రే॒ సం తి॑ష్ఠ జ॒నయాయు॑ధాని .. 9.096.12
పవ॑స్వ సోమ॒ మధు॑మాఀ ఋ॒తావా॒పో వసా॑నో॒ అధి॒ సానో॒ అవ్యే॑ .
అవ॒ ద్రోణా॑ని ఘృ॒తవాం॑తి సీద మ॒దింత॑మో మత్స॒ర ఇం॑ద్ర॒పానః॑ .. 9.096.13
వృ॒ష్టిం ది॒వః శ॒తధా॑రః పవస్వ సహస్ర॒సా వా॑జ॒యుర్దే॒వవీ॑తౌ .
సం సింధు॑భిః క॒లశే॑ వావశా॒నః సము॒స్రియా॑భిః ప్రతి॒రన్న॒ ఆయుః॑ .. 9.096.14
ఏ॒ష స్య సోమో॑ మ॒తిభిః॑ పునా॒నోఽత్యో॒ న వా॒జీ తర॒తీదరా॑తీః .
పయో॒ న దు॒గ్ధమది॑తేరిషి॒రము॒ర్వి॑వ గా॒తుః సు॒యమో॒ న వోళ్హా॑ .. 9.096.15
స్వా॒యు॒ధః సో॒తృభిః॑ పూ॒యమా॑నో॒ఽభ్య॑ర్ష॒ గుహ్యం॒ చారు॒ నామ॑ .
అ॒భి వాజం॒ సప్తి॑రివ శ్రవ॒స్యాభి వా॒యుమ॒భి గా దే॑వ సోమ .. 9.096.16
శిశుం॑ జజ్ఞా॒నం హ॑ర్య॒తం మృ॑జంతి శుం॒భంతి॒ వహ్నిం॑ మ॒రుతో॑ గ॒ణేన॑ .
క॒విర్గీ॒ర్భిః కావ్యే॑నా క॒విః సన్సోమః॑ ప॒విత్ర॒మత్యే॑తి॒ రేభ॑న్ .. 9.096.17
ఋషి॑మనా॒ య ఋ॑షి॒కృత్స్వ॒ర్షాః స॒హస్ర॑ణీథః పద॒వీః క॑వీ॒నాం .
తృ॒తీయం॒ ధామ॑ మహి॒షః సిషా॑స॒న్సోమో॑ వి॒రాజ॒మను॑ రాజతి॒ ష్టుప్ .. 9.096.18
చ॒మూ॒షచ్ఛ్యే॒నః శ॑కు॒నో వి॒భృత్వా॑ గోవిం॒దుర్ద్ర॒ప్స ఆయు॑ధాని॒ బిభ్ర॑త్ .
అ॒పామూ॒ర్మిం సచ॑మానః సము॒ద్రం తు॒రీయం॒ ధామ॑ మహి॒షో వి॑వక్తి .. 9.096.19
మర్యో॒ న శు॒భ్రస్త॒న్వం॑ మృజా॒నోఽత్యో॒ న సృత్వా॑ స॒నయే॒ ధనా॑నాం .
వృషే॑వ యూ॒థా పరి॒ కోశ॒మర్ష॒న్కని॑క్రదచ్చ॒మ్వో॒3॒॑రా వి॑వేశ .. 9.096.20
పవ॑స్వేందో॒ పవ॑మానో॒ మహో॑భిః॒ కని॑క్రద॒త్పరి॒ వారా॑ణ్యర్ష .
క్రీళం॑చ॒మ్వో॒3॒॑రా వి॑శ పూ॒యమా॑న॒ ఇంద్రం॑ తే॒ రసో॑ మది॒రో మ॑మత్తు .. 9.096.21
ప్రాస్య॒ ధారా॑ బృహ॒తీర॑సృగ్రన్న॒క్తో గోభిః॑ క॒లశా॒ఀ ఆ వి॑వేశ .
సామ॑ కృ॒ణ్వన్సా॑మ॒న్యో॑ విప॒శ్చిత్క్రంద॑న్నేత్య॒భి సఖ్యు॒ర్న జా॒మిం .. 9.096.22
అ॒ప॒ఘ్నన్నే॑షి పవమాన॒ శత్రూ॑న్ప్రి॒యాం న జా॒రో అ॒భిగీ॑త॒ ఇందుః॑ .
సీద॒న్వనే॑షు శకు॒నో న పత్వా॒ సోమః॑ పునా॒నః క॒లశే॑షు॒ సత్తా॑ .. 9.096.23
ఆ తే॒ రుచః॒ పవ॑మానస్య సోమ॒ యోషే॑వ యంతి సు॒దుఘాః॑ సుధా॒రాః .
హరి॒రానీ॑తః పురు॒వారో॑ అ॒ప్స్వచి॑క్రదత్క॒లశే॑ దేవయూ॒నాం .. 9.096.24

అ॒స్య ప్రే॒షా హే॒మనా॑ పూ॒యమా॑నో దే॒వో దే॒వేభిః॒ సమ॑పృక్త॒ రసం॑ .
సు॒తః ప॒విత్రం॒ పర్యే॑తి॒ రేభ॑న్మి॒తేవ॒ సద్మ॑ పశు॒మాంతి॒ హోతా॑ .. 9.097.01
భ॒ద్రా వస్త్రా॑ సమ॒న్యా॒3॒॑ వసా॑నో మ॒హాన్క॒విర్ని॒వచ॑నాని॒ శంస॑న్ .
ఆ వ॑చ్యస్వ చ॒మ్వోః॑ పూ॒యమా॑నో విచక్ష॒ణో జాగృ॑విర్దే॒వవీ॑తౌ .. 9.097.02
సము॑ ప్రి॒యో మృ॑జ్యతే॒ సానో॒ అవ్యే॑ య॒శస్త॑రో య॒శసాం॒ క్షైతో॑ అ॒స్మే .
అ॒భి స్వ॑ర॒ ధన్వా॑ పూ॒యమా॑నో యూ॒యం పా॑త స్వ॒స్తిభిః॒ సదా॑ నః .. 9.097.03
ప్ర గా॑యతా॒భ్య॑ర్చామ దే॒వాన్సోమం॑ హినోత మహ॒తే ధనా॑య .
స్వా॒దుః ప॑వాతే॒ అతి॒ వార॒మవ్య॒మా సీ॑దాతి క॒లశం॑ దేవ॒యుర్నః॑ .. 9.097.04
ఇందు॑ర్దే॒వానా॒ముప॑ స॒ఖ్యమా॒యన్స॒హస్ర॑ధారః పవతే॒ మదా॑య .
నృభిః॒ స్తవా॑నో॒ అను॒ ధామ॒ పూర్వ॒మగ॒న్నింద్రం॑ మహ॒తే సౌభ॑గాయ .. 9.097.05
స్తో॒త్రే రా॒యే హరి॑రర్షా పునా॒న ఇంద్రం॒ మదో॑ గచ్ఛతు తే॒ భరా॑య .
దే॒వైర్యా॑హి స॒రథం॒ రాధో॒ అచ్ఛా॑ యూ॒యం పా॑త స్వ॒స్తిభిః॒ సదా॑ నః .. 9.097.06
ప్ర కావ్య॑ము॒శనే॑వ బ్రువా॒ణో దే॒వో దే॒వానాం॒ జని॑మా వివక్తి .
మహి॑వ్రతః॒ శుచి॑బంధుః పావ॒కః ప॒దా వ॑రా॒హో అ॒భ్యే॑తి॒ రేభ॑న్ .. 9.097.07
ప్ర హం॒సాస॑స్తృ॒పలం॑ మ॒న్యుమచ్ఛా॒మాదస్తం॒ వృష॑గణా అయాసుః .
ఆం॒గూ॒ష్యం1॒॑ పవ॑మానం॒ సఖా॑యో దు॒ర్మర్షం॑ సా॒కం ప్ర వ॑దంతి వా॒ణం .. 9.097.08
స రం॑హత ఉరుగా॒యస్య॑ జూ॒తిం వృథా॒ క్రీళం॑తం మిమతే॒ న గావః॑ .
ప॒రీ॒ణ॒సం కృ॑ణుతే తి॒గ్మశృం॑గో॒ దివా॒ హరి॒ర్దదృ॑శే॒ నక్త॑మృ॒జ్రః .. 9.097.09
ఇందు॑ర్వా॒జీ ప॑వతే॒ గోన్యో॑ఘా॒ ఇంద్రే॒ సోమః॒ సహ॒ ఇన్వ॒న్మదా॑య .
హంతి॒ రక్షో॒ బాధ॑తే॒ పర్యరా॑తీ॒ర్వరి॑వః కృ॒ణ్వన్వృ॒జన॑స్య॒ రాజా॑ .. 9.097.10
అధ॒ ధార॑యా॒ మధ్వా॑ పృచా॒నస్తి॒రో రోమ॑ పవతే॒ అద్రి॑దుగ్ధః .
ఇందు॒రింద్ర॑స్య స॒ఖ్యం జు॑షా॒ణో దే॒వో దే॒వస్య॑ మత్స॒రో మదా॑య .. 9.097.11
అ॒భి ప్రి॒యాణి॑ పవతే పునా॒నో దే॒వో దే॒వాన్స్వేన॒ రసే॑న పృం॒చన్ .
ఇందు॒ర్ధర్మా॑ణ్యృతు॒థా వసా॑నో॒ దశ॒ క్షిపో॑ అవ్యత॒ సానో॒ అవ్యే॑ .. 9.097.12
వృషా॒ శోణో॑ అభి॒కని॑క్రద॒ద్గా న॒దయ॑న్నేతి పృథి॒వీము॒త ద్యాం .
ఇంద్ర॑స్యేవ వ॒గ్నురా శృ॑ణ్వ ఆ॒జౌ ప్ర॑చే॒తయ॑న్నర్షతి॒ వాచ॒మేమాం .. 9.097.13
ర॒సాయ్యః॒ పయ॑సా॒ పిన్వ॑మాన ఈ॒రయ॑న్నేషి॒ మధు॑మంతమం॒శుం .
పవ॑మానః సంత॒నిమే॑షి కృ॒ణ్వన్నింద్రా॑య సోమ పరిషి॒చ్యమా॑నః .. 9.097.14
ఏ॒వా ప॑వస్వ మది॒రో మదా॑యోదగ్రా॒భస్య॑ న॒మయ॑న్వధ॒స్నైః .
పరి॒ వర్ణం॒ భర॑మాణో॒ రుశం॑తం గ॒వ్యుర్నో॑ అర్ష॒ పరి॑ సోమ సి॒క్తః .. 9.097.15
జు॒ష్ట్వీ న॑ ఇందో సు॒పథా॑ సు॒గాన్యు॒రౌ ప॑వస్వ॒ వరి॑వాంసి కృ॒ణ్వన్ .
ఘ॒నేవ॒ విష్వ॑గ్దురి॒తాని॑ వి॒ఘ్నన్నధి॒ ష్ణునా॑ ధన్వ॒ సానో॒ అవ్యే॑ .. 9.097.16
వృ॒ష్టిం నో॑ అర్ష ది॒వ్యాం జి॑గ॒త్నుమిళా॑వతీం శం॒గయీం॑ జీ॒రదా॑నుం .
స్తుకే॑వ వీ॒తా ధ॑న్వా విచి॒న్వన్బంధూ॑ఀరి॒మాఀ అవ॑రాఀ ఇందో వా॒యూన్ .. 9.097.17
గ్రం॒థిం న వి ష్య॑ గ్రథి॒తం పు॑నా॒న ఋ॒జుం చ॑ గా॒తుం వృ॑జి॒నం చ॑ సోమ .
అత్యో॒ న క్ర॑దో॒ హరి॒రా సృ॑జా॒నో మర్యో॑ దేవ ధన్వ ప॒స్త్యా॑వాన్ .. 9.097.18
జుష్టో॒ మదా॑య దే॒వతా॑త ఇందో॒ పరి॒ ష్ణునా॑ ధన్వ॒ సానో॒ అవ్యే॑ .
స॒హస్ర॑ధారః సుర॒భిరద॑బ్ధః॒ పరి॑ స్రవ॒ వాజ॑సాతౌ నృ॒షహ్యే॑ .. 9.097.19
అ॒ర॒శ్మానో॒ యే॑ఽర॒థా అయు॑క్తా॒ అత్యా॑సో॒ న స॑సృజా॒నాస॑ ఆ॒జౌ .
ఏ॒తే శు॒క్రాసో॑ ధన్వంతి॒ సోమా॒ దేవా॑స॒స్తాఀ ఉప॑ యాతా॒ పిబ॑ధ్యై .. 9.097.20
ఏ॒వా న॑ ఇందో అ॒భి దే॒వవీ॑తిం॒ పరి॑ స్రవ॒ నభో॒ అర్ణ॑శ్చ॒మూషు॑ .
సోమో॑ అ॒స్మభ్యం॒ కామ్యం॑ బృ॒హంతం॑ ర॒యిం ద॑దాతు వీ॒రవం॑తము॒గ్రం .. 9.097.21
తక్ష॒ద్యదీ॒ మన॑సో॒ వేన॑తో॒ వాగ్జ్యేష్ఠ॑స్య వా॒ ధర్మ॑ణి॒ క్షోరనీ॑కే .
ఆదీ॑మాయ॒న్వర॒మా వా॑వశా॒నా జుష్టం॒ పతిం॑ క॒లశే॒ గావ॒ ఇందుం॑ .. 9.097.22
ప్ర దా॑ను॒దో ది॒వ్యో దా॑నుపి॒న్వ ఋ॒తమృ॒తాయ॑ పవతే సుమే॒ధాః .
ధ॒ర్మా భు॑వద్వృజ॒న్య॑స్య॒ రాజా॒ ప్ర ర॒శ్మిభి॑ర్ద॒శభి॑ర్భారి॒ భూమ॑ .. 9.097.23
ప॒విత్రే॑భిః॒ పవ॑మానో నృ॒చక్షా॒ రాజా॑ దే॒వానా॑ము॒త మర్త్యా॑నాం .
ద్వి॒తా భు॑వద్రయి॒పతీ॑ రయీ॒ణామృ॒తం భ॑ర॒త్సుభృ॑తం॒ చార్విందుః॑ .. 9.097.24
అర్వా॑ఀ ఇవ॒ శ్రవ॑సే సా॒తిమచ్ఛేంద్ర॑స్య వా॒యోర॒భి వీ॒తిమ॑ర్ష .
స నః॑ స॒హస్రా॑ బృహ॒తీరిషో॑ దా॒ భవా॑ సోమ ద్రవిణో॒విత్పు॑నా॒నః .. 9.097.25
దే॒వా॒వ్యో॑ నః పరిషి॒చ్యమా॑నాః॒ క్షయం॑ సు॒వీరం॑ ధన్వంతు॒ సోమాః॑ .
ఆ॒య॒జ్యవః॑ సుమ॒తిం వి॒శ్వవా॑రా॒ హోతా॑రో॒ న ది॑వి॒యజో॑ మం॒ద్రత॑మాః .. 9.097.26
ఏ॒వా దే॑వ దే॒వతా॑తే పవస్వ మ॒హే సో॑మ॒ ప్సర॑సే దేవ॒పానః॑ .
మ॒హశ్చి॒ద్ధి ష్మసి॑ హి॒తాః స॑మ॒ర్యే కృ॒ధి సు॑ష్ఠా॒నే రోద॑సీ పునా॒నః .. 9.097.27
అశ్వో॒ నో క్ర॑దో॒ వృష॑భిర్యుజా॒నః సిం॒హో న భీ॒మో మన॑సో॒ జవీ॑యాన్ .
అ॒ర్వా॒చీనైః॑ ప॒థిభి॒ర్యే రజి॑ష్ఠా॒ ఆ ప॑వస్వ సౌమన॒సం న॑ ఇందో .. 9.097.28
శ॒తం ధారా॑ దే॒వజా॑తా అసృగ్రన్స॒హస్ర॑మేనాః క॒వయో॑ మృజంతి .
ఇందో॑ స॒నిత్రం॑ ది॒వ ఆ ప॑వస్వ పురఏ॒తాసి॑ మహ॒తో ధన॑స్య .. 9.097.29
ది॒వో న సర్గా॑ అససృగ్ర॒మహ్నాం॒ రాజా॒ న మి॒త్రం ప్ర మి॑నాతి॒ ధీరః॑ .
పి॒తుర్న పు॒త్రః క్రతు॑భిర్యతా॒న ఆ ప॑వస్వ వి॒శే అ॒స్యా అజీ॑తిం .. 9.097.30
ప్ర తే॒ ధారా॒ మధు॑మతీరసృగ్ర॒న్వారా॒న్యత్పూ॒తో అ॒త్యేష్యవ్యా॑న్ .
పవ॑మాన॒ పవ॑సే॒ ధామ॒ గోనాం॑ జజ్ఞా॒నః సూర్య॑మపిన్వో అ॒ర్కైః .. 9.097.31
కని॑క్రద॒దను॒ పంథా॑మృ॒తస్య॑ శు॒క్రో వి భా॑స్య॒మృత॑స్య॒ ధామ॑ .
స ఇంద్రా॑య పవసే మత్స॒రవా॑న్హిన్వా॒నో వాచం॑ మ॒తిభిః॑ కవీ॒నాం .. 9.097.32
ది॒వ్యః సు॑ప॒ర్ణోఽవ॑ చక్షి సోమ॒ పిన్వం॒ధారాః॒ కర్మ॑ణా దే॒వవీ॑తౌ .
ఏందో॑ విశ క॒లశం॑ సోమ॒ధానం॒ క్రంద॑న్నిహి॒ సూర్య॒స్యోప॑ ర॒శ్మిం .. 9.097.33
తి॒స్రో వాచ॑ ఈరయతి॒ ప్ర వహ్ని॑రృ॒తస్య॑ ధీ॒తిం బ్రహ్మ॑ణో మనీ॒షాం .
గావో॑ యంతి॒ గోప॑తిం పృ॒చ్ఛమా॑నాః॒ సోమం॑ యంతి మ॒తయో॑ వావశా॒నాః .. 9.097.34
సోమం॒ గావో॑ ధే॒నవో॑ వావశా॒నాః సోమం॒ విప్రా॑ మ॒తిభిః॑ పృ॒చ్ఛమా॑నాః .
సోమః॑ సు॒తః పూ॑యతే అ॒జ్యమా॑నః॒ సోమే॑ అ॒ర్కాస్త్రి॒ష్టుభః॒ సం న॑వంతే .. 9.097.35
ఏ॒వా నః॑ సోమ పరిషి॒చ్యమా॑న॒ ఆ ప॑వస్వ పూ॒యమా॑నః స్వ॒స్తి .
ఇంద్ర॒మా వి॑శ బృహ॒తా రవే॑ణ వ॒ర్ధయా॒ వాచం॑ జ॒నయా॒ పురం॑ధిం .. 9.097.36
ఆ జాగృ॑వి॒ర్విప్ర॑ ఋ॒తా మ॑తీ॒నాం సోమః॑ పునా॒నో అ॑సదచ్చ॒మూషు॑ .
సపం॑తి॒ యం మి॑థు॒నాసో॒ నికా॑మా అధ్వ॒ర్యవో॑ రథి॒రాసః॑ సు॒హస్తాః॑ .. 9.097.37
స పు॑నా॒న ఉప॒ సూరే॒ న ధాతోభే అ॑ప్రా॒ రోద॑సీ॒ వి ష ఆ॑వః .
ప్రి॒యా చి॒ద్యస్య॑ ప్రియ॒సాస॑ ఊ॒తీ స తూ ధనం॑ కా॒రిణే॒ న ప్ర యం॑సత్ .. 9.097.38
స వ॑ర్ధి॒తా వర్ధ॑నః పూ॒యమా॑నః॒ సోమో॑ మీ॒ఢ్వాఀ అ॒భి నో॒ జ్యోతి॑షావీత్ .
యేనా॑ నః॒ పూర్వే॑ పి॒తరః॑ పద॒జ్ఞాః స్వ॒ర్విదో॑ అ॒భి గా అద్రి॑ము॒ష్ణన్ .. 9.097.39
అక్రా॑న్సము॒ద్రః ప్ర॑థ॒మే విధ॑ర్మంజ॒నయ॑న్ప్ర॒జా భువ॑నస్య॒ రాజా॑ .
వృషా॑ ప॒విత్రే॒ అధి॒ సానో॒ అవ్యే॑ బృ॒హత్సోమో॑ వావృధే సువా॒న ఇందుః॑ .. 9.097.40
మ॒హత్తత్సోమో॑ మహి॒షశ్చ॑కారా॒పాం యద్గర్భోఽవృ॑ణీత దే॒వాన్ .
అద॑ధా॒దింద్రే॒ పవ॑మాన॒ ఓజోఽజ॑నయ॒త్సూర్యే॒ జ్యోతి॒రిందుః॑ .. 9.097.41
మత్సి॑ వా॒యుమి॒ష్టయే॒ రాధ॑సే చ॒ మత్సి॑ మి॒త్రావరు॑ణా పూ॒యమా॑నః .
మత్సి॒ శర్ధో॒ మారు॑తం॒ మత్సి॑ దే॒వాన్మత్సి॒ ద్యావా॑పృథి॒వీ దే॑వ సోమ .. 9.097.42
ఋ॒జుః ప॑వస్వ వృజి॒నస్య॑ హం॒తాపామీ॑వాం॒ బాధ॑మానో॒ మృధ॑శ్చ .
అ॒భి॒శ్రీ॒ణన్పయః॒ పయ॑సా॒భి గోనా॒మింద్ర॑స్య॒ త్వం తవ॑ వ॒యం సఖా॑యః .. 9.097.43
మధ్వః॒ సూదం॑ పవస్వ॒ వస్వ॒ ఉత్సం॑ వీ॒రం చ॑ న॒ ఆ ప॑వస్వా॒ భగం॑ చ .
స్వద॒స్వేంద్రా॑య॒ పవ॑మాన ఇందో ర॒యిం చ॑ న॒ ఆ ప॑వస్వా సము॒ద్రాత్ .. 9.097.44
సోమః॑ సు॒తో ధార॒యాత్యో॒ న హిత్వా॒ సింధు॒ర్న ని॒మ్నమ॒భి వా॒జ్య॑క్షాః .
ఆ యోనిం॒ వన్య॑మసదత్పునా॒నః సమిందు॒ర్గోభి॑రసర॒త్సమ॒ద్భిః .. 9.097.45
ఏ॒ష స్య తే॑ పవత ఇంద్ర॒ సోమ॑శ్చ॒మూషు॒ ధీర॑ ఉశ॒తే తవ॑స్వాన్ .
స్వ॑ర్చక్షా రథి॒రః స॒త్యశు॑ష్మః॒ కామో॒ న యో దే॑వయ॒తామస॑ర్జి .. 9.097.46
ఏ॒ష ప్ర॒త్నేన॒ వయ॑సా పునా॒నస్తి॒రో వర్పాం॑సి దుహి॒తుర్దధా॑నః .
వసా॑నః॒ శర్మ॑ త్రి॒వరూ॑థమ॒ప్సు హోతే॑వ యాతి॒ సమ॑నేషు॒ రేభ॑న్ .. 9.097.47
నూ న॒స్త్వం ర॑థి॒రో దే॑వ సోమ॒ పరి॑ స్రవ చ॒మ్వోః॑ పూ॒యమా॑నః .
అ॒ప్సు స్వాది॑ష్ఠో॒ మధు॑మాఀ ఋ॒తావా॑ దే॒వో న యః స॑వి॒తా స॒త్యమ॑న్మా .. 9.097.48
అ॒భి వా॒యుం వీ॒త్య॑ర్షా గృణా॒నో॒3॒॑ఽభి మి॒త్రావరు॑ణా పూ॒యమా॑నః .
అ॒భీ నరం॑ ధీ॒జవ॑నం రథే॒ష్ఠామ॒భీంద్రం॒ వృష॑ణం॒ వజ్ర॑బాహుం .. 9.097.49
అ॒భి వస్త్రా॑ సువస॒నాన్య॑ర్షా॒భి ధే॒నూః సు॒దుఘాః॑ పూ॒యమా॑నః .
అ॒భి చం॒ద్రా భర్త॑వే నో॒ హిర॑ణ్యా॒భ్యశ్వా॑న్ర॒థినో॑ దేవ సోమ .. 9.097.50
అ॒భీ నో॑ అర్ష ది॒వ్యా వసూ॑న్య॒భి విశ్వా॒ పార్థి॑వా పూ॒యమా॑నః .
అ॒భి యేన॒ ద్రవి॑ణమ॒శ్నవా॑మా॒భ్యా॑ర్షే॒యం జ॑మదగ్ని॒వన్నః॑ .. 9.097.51
అ॒యా ప॒వా ప॑వస్వై॒నా వసూ॑ని మాఀశ్చ॒త్వ ఇం॑దో॒ సర॑సి॒ ప్ర ధ॑న్వ .
బ్ర॒ధ్నశ్చి॒దత్ర॒ వాతో॒ న జూ॒తః పు॑రు॒మేధ॑శ్చి॒త్తక॑వే॒ నరం॑ దాత్ .. 9.097.52
ఉ॒త న॑ ఏ॒నా ప॑వ॒యా ప॑వ॒స్వాధి॑ శ్రు॒తే శ్ర॒వాయ్య॑స్య తీ॒ర్థే .
ష॒ష్టిం స॒హస్రా॑ నైగు॒తో వసూ॑ని వృ॒క్షం న ప॒క్వం ధూ॑నవ॒ద్రణా॑య .. 9.097.53
మహీ॒మే అ॑స్య॒ వృష॒నామ॑ శూ॒షే మాఀశ్చ॑త్వే వా॒ పృశ॑నే వా॒ వధ॑త్రే .
అస్వా॑పయన్ని॒గుతః॑ స్నే॒హయ॒చ్చాపా॒మిత్రా॒ఀ అపా॒చితో॑ అచే॒తః .. 9.097.54
సం త్రీ ప॒విత్రా॒ విత॑తాన్యే॒ష్యన్వేకం॑ ధావసి పూ॒యమా॑నః .
అసి॒ భగో॒ అసి॑ దా॒త్రస్య॑ దా॒తాసి॑ మ॒ఘవా॑ మ॒ఘవ॑ద్భ్య ఇందో .. 9.097.55
ఏ॒ష వి॑శ్వ॒విత్ప॑వతే మనీ॒షీ సోమో॒ విశ్వ॑స్య॒ భువ॑నస్య॒ రాజా॑ .
ద్ర॒ప్సాఀ ఈ॒రయ॑న్వి॒దథే॒ష్విందు॒ర్వి వార॒మవ్యం॑ స॒మయాతి॑ యాతి .. 9.097.56
ఇందుం॑ రిహంతి మహి॒షా అద॑బ్ధాః ప॒దే రే॑భంతి క॒వయో॒ న గృధ్రాః॑ .
హి॒న్వంతి॒ ధీరా॑ ద॒శభిః॒ క్షిపా॑భిః॒ సమం॑జతే రూ॒పమ॒పాం రసే॑న .. 9.097.57
త్వయా॑ వ॒యం పవ॑మానేన సోమ॒ భరే॑ కృ॒తం వి చి॑నుయామ॒ శశ్వ॑త్ .
తన్నో॑ మి॒త్రో వరు॑ణో మామహంతా॒మది॑తిః॒ సింధుః॑ పృథి॒వీ ఉ॒త ద్యౌః .. 9.097.58

అ॒భి నో॑ వాజ॒సాత॑మం ర॒యిమ॑ర్ష పురు॒స్పృహం॑ .
ఇందో॑ స॒హస్ర॑భర్ణసం తువిద్యు॒మ్నం వి॑భ్వా॒సహం॑ .. 9.098.01
పరి॒ ష్య సు॑వా॒నో అ॒వ్యయం॒ రథే॒ న వర్మా॑వ్యత .
ఇందు॑ర॒భి ద్రుణా॑ హి॒తో హి॑యా॒నో ధారా॑భిరక్షాః .. 9.098.02
పరి॒ ష్య సు॑వా॒నో అ॑క్షా॒ ఇందు॒రవ్యే॒ మద॑చ్యుతః .
ధారా॒ య ఊ॒ర్ధ్వో అ॑ధ్వ॒రే భ్రా॒జా నైతి॑ గవ్య॒యుః .. 9.098.03
స హి త్వం దే॑వ॒ శశ్వ॑తే॒ వసు॒ మర్తా॑య దా॒శుషే॑ .
ఇందో॑ సహ॒స్రిణం॑ ర॒యిం శ॒తాత్మా॑నం వివాససి .. 9.098.04
వ॒యం తే॑ అ॒స్య వృ॑త్రహ॒న్వసో॒ వస్వః॑ పురు॒స్పృహః॑ .
ని నేది॑ష్ఠతమా ఇ॒షః స్యామ॑ సు॒మ్నస్యా॑ధ్రిగో .. 9.098.05
ద్విర్యం పంచ॒ స్వయ॑శసం॒ స్వసా॑రో॒ అద్రి॑సంహతం .
ప్రి॒యమింద్ర॑స్య॒ కామ్యం॑ ప్రస్నా॒పయం॑త్యూ॒ర్మిణం॑ .. 9.098.06
పరి॒ త్యం హ॑ర్య॒తం హరిం॑ బ॒భ్రుం పు॑నంతి॒ వారే॑ణ .
యో దే॒వాన్విశ్వా॒ఀ ఇత్పరి॒ మదే॑న స॒హ గచ్ఛ॑తి .. 9.098.07
అ॒స్య వో॒ హ్యవ॑సా॒ పాంతో॑ దక్ష॒సాధ॑నం .
యః సూ॒రిషు॒ శ్రవో॑ బృ॒హద్ద॒ధే స్వ1॒॑ర్ణ హ॑ర్య॒తః .. 9.098.08
స వాం॑ య॒జ్ఞేషు॑ మానవీ॒ ఇందు॑ర్జనిష్ట రోదసీ .
దే॒వో దే॑వీ గిరి॒ష్ఠా అస్రే॑ధం॒తం తు॑వి॒ష్వణి॑ .. 9.098.09
ఇంద్రా॑య సోమ॒ పాత॑వే వృత్ర॒ఘ్నే పరి॑ షిచ్యసే .
నరే॑ చ॒ దక్షి॑ణావతే దే॒వాయ॑ సదనా॒సదే॑ .. 9.098.10
తే ప్ర॒త్నాసో॒ వ్యు॑ష్టిషు॒ సోమాః॑ ప॒విత్రే॑ అక్షరన్ .
అ॒ప॒ప్రోథం॑తః సను॒తర్హు॑ర॒శ్చితః॑ ప్రా॒తస్తాఀ అప్ర॑చేతసః .. 9.098.11
తం స॑ఖాయః పురో॒రుచం॑ యూ॒యం వ॒యం చ॑ సూ॒రయః॑ .
అ॒శ్యామ॒ వాజ॑గంధ్యం స॒నేమ॒ వాజ॑పస్త్యం .. 9.098.12

ఆ హ॑ర్య॒తాయ॑ ధృ॒ష్ణవే॒ ధను॑స్తన్వంతి॒ పౌంస్యం॑ .
శు॒క్రాం వ॑యం॒త్యసు॑రాయ ని॒ర్ణిజం॑ వి॒పామగ్రే॑ మహీ॒యువః॑ .. 9.099.01
అధ॑ క్ష॒పా పరి॑ష్కృతో॒ వాజా॑ఀ అ॒భి ప్ర గా॑హతే .
యదీ॑ వి॒వస్వ॑తో॒ ధియో॒ హరిం॑ హి॒న్వంతి॒ యాత॑వే .. 9.099.02
తమ॑స్య మర్జయామసి॒ మదో॒ య ఇం॑ద్ర॒పాత॑మః .
యం గావ॑ ఆ॒సభి॑ర్ద॒ధుః పు॒రా నూ॒నం చ॑ సూ॒రయః॑ .. 9.099.03
తం గాథ॑యా పురా॒ణ్యా పు॑నా॒నమ॒భ్య॑నూషత .
ఉ॒తో కృ॑పంత ధీ॒తయో॑ దే॒వానాం॒ నామ॒ బిభ్ర॑తీః .. 9.099.04
తము॒క్షమా॑ణమ॒వ్యయే॒ వారే॑ పునంతి ధర్ణ॒సిం .
దూ॒తం న పూ॒ర్వచి॑త్తయ॒ ఆ శా॑సతే మనీ॒షిణః॑ .. 9.099.05
స పు॑నా॒నో మ॒దింత॑మః॒ సోమ॑శ్చ॒మూషు॑ సీదతి .
ప॒శౌ న రేత॑ ఆ॒దధ॒త్పతి॑ర్వచస్యతే ధి॒యః .. 9.099.06
స మృ॑జ్యతే సు॒కర్మ॑భిర్దే॒వో దే॒వేభ్యః॑ సు॒తః .
వి॒దే యదా॑సు సంద॒దిర్మ॒హీర॒పో వి గా॑హతే .. 9.099.07
సు॒త ఇం॑దో ప॒విత్ర॒ ఆ నృభి॑ర్య॒తో వి నీ॑యసే .
ఇంద్రా॑య మత్స॒రింత॑మశ్చ॒మూష్వా ని షీ॑దసి .. 9.099.08

అ॒భీ న॑వంతే అ॒ద్రుహః॑ ప్రి॒యమింద్ర॑స్య॒ కామ్యం॑ .
వ॒త్సం న పూర్వ॒ ఆయు॑ని జా॒తం రి॑హంతి మా॒తరః॑ .. 9.100.01
పు॒నా॒న ఇం॑ద॒వా భ॑ర॒ సోమ॑ ద్వి॒బర్హ॑సం ర॒యిం .
త్వం వసూ॑ని పుష్యసి॒ విశ్వా॑ని దా॒శుషో॑ గృ॒హే .. 9.100.02
త్వం ధియం॑ మనో॒యుజం॑ సృ॒జా వృ॒ష్టిం న త॑న్య॒తుః .
త్వం వసూ॑ని॒ పార్థి॑వా ది॒వ్యా చ॑ సోమ పుష్యసి .. 9.100.03
పరి॑ తే జి॒గ్యుషో॑ యథా॒ ధారా॑ సు॒తస్య॑ ధావతి .
రంహ॑మాణా॒ వ్య1॒॑వ్యయం॒ వారం॑ వా॒జీవ॑ సాన॒సిః .. 9.100.04
క్రత్వే॒ దక్షా॑య నః కవే॒ పవ॑స్వ సోమ॒ ధార॑యా .
ఇంద్రా॑య॒ పాత॑వే సు॒తో మి॒త్రాయ॒ వరు॑ణాయ చ .. 9.100.05
పవ॑స్వ వాజ॒సాత॑మః ప॒విత్రే॒ ధార॑యా సు॒తః .
ఇంద్రా॑య సోమ॒ విష్ణ॑వే దే॒వేభ్యో॒ మధు॑మత్తమః .. 9.100.06
త్వాం రి॑హంతి మా॒తరో॒ హరిం॑ ప॒విత్రే॑ అ॒ద్రుహః॑ .
వ॒త్సం జా॒తం న ధే॒నవః॒ పవ॑మాన॒ విధ॑ర్మణి .. 9.100.07
పవ॑మాన॒ మహి॒ శ్రవ॑శ్చి॒త్రేభి॑ర్యాసి ర॒శ్మిభిః॑ .
శర్ధం॒తమాం॑సి జిఘ్నసే॒ విశ్వా॑ని దా॒శుషో॑ గృ॒హే .. 9.100.08
త్వం ద్యాం చ॑ మహివ్రత పృథి॒వీం చాతి॑ జభ్రిషే .
ప్రతి॑ ద్రా॒పిమ॑ముంచథాః॒ పవ॑మాన మహిత్వ॒నా .. 9.100.09

పు॒రోజి॑తీ వో॒ అంధ॑సః సు॒తాయ॑ మాదయి॒త్నవే॑ .
అప॒ శ్వానం॑ శ్నథిష్టన॒ సఖా॑యో దీర్ఘజి॒హ్వ్యం॑ .. 9.101.01
యో ధార॑యా పావ॒కయా॑ పరిప్ర॒స్యంద॑తే సు॒తః .
ఇందు॒రశ్వో॒ న కృత్వ్యః॑ .. 9.101.02
తం దు॒రోష॑మ॒భీ నరః॒ సోమం॑ వి॒శ్వాచ్యా॑ ధి॒యా .
య॒జ్ఞం హి॑న్వం॒త్యద్రి॑భిః .. 9.101.03
సు॒తాసో॒ మధు॑మత్తమాః॒ సోమా॒ ఇంద్రా॑య మం॒దినః॑ .
ప॒విత్ర॑వంతో అక్షరందే॒వాన్గ॑చ్ఛంతు వో॒ మదాః॑ .. 9.101.04
ఇందు॒రింద్రా॑య పవత॒ ఇతి॑ దే॒వాసో॑ అబ్రువన్ .
వా॒చస్పతి॑ర్మఖస్యతే॒ విశ్వ॒స్యేశా॑న॒ ఓజ॑సా .. 9.101.05
స॒హస్ర॑ధారః పవతే సము॒ద్రో వా॑చమీంఖ॒యః .
సోమః॒ పతీ॑ రయీ॒ణాం సఖేంద్ర॑స్య ది॒వేది॑వే .. 9.101.06
అ॒యం పూ॒షా ర॒యిర్భగః॒ సోమః॑ పునా॒నో అ॑ర్షతి .
పతి॒ర్విశ్వ॑స్య॒ భూమ॑నో॒ వ్య॑ఖ్య॒ద్రోద॑సీ ఉ॒భే .. 9.101.07
సము॑ ప్రి॒యా అ॑నూషత॒ గావో॒ మదా॑య॒ ఘృష్వ॑యః .
సోమా॑సః కృణ్వతే ప॒థః పవ॑మానాస॒ ఇంద॑వః .. 9.101.08
య ఓజి॑ష్ఠ॒స్తమా భ॑ర॒ పవ॑మాన శ్ర॒వాయ్యం॑ .
యః పంచ॑ చర్ష॒ణీర॒భి ర॒యిం యేన॒ వనా॑మహై .. 9.101.09
సోమాః॑ పవంత॒ ఇంద॑వో॒ఽస్మభ్యం॑ గాతు॒విత్త॑మాః .
మి॒త్రాః సు॑వా॒నా అ॑రే॒పసః॑ స్వా॒ధ్యః॑ స్వ॒ర్విదః॑ .. 9.101.10
సు॒ష్వా॒ణాసో॒ వ్యద్రి॑భి॒శ్చితా॑నా॒ గోరధి॑ త్వ॒చి .
ఇష॑మ॒స్మభ్య॑మ॒భితః॒ సమ॑స్వరన్వసు॒విదః॑ .. 9.101.11
ఏ॒తే పూ॒తా వి॑ప॒శ్చితః॒ సోమా॑సో॒ దధ్యా॑శిరః .
సూర్యా॑సో॒ న ద॑ర్శ॒తాసో॑ జిగ॒త్నవో॑ ధ్రు॒వా ఘృ॒తే .. 9.101.12
ప్ర సు॑న్వా॒నస్యాంధ॑సో॒ మర్తో॒ న వృ॑త॒ తద్వచః॑ .
అప॒ శ్వాన॑మరా॒ధసం॑ హ॒తా మ॒ఖం న భృగ॑వః .. 9.101.13
ఆ జా॒మిరత్కే॑ అవ్యత భు॒జే న పు॒త్ర ఓ॒ణ్యోః॑ .
సర॑జ్జా॒రో న యోష॑ణాం వ॒రో న యోని॑మా॒సదం॑ .. 9.101.14
స వీ॒రో ద॑క్ష॒సాధ॑నో॒ వి యస్త॒స్తంభ॒ రోద॑సీ .
హరిః॑ ప॒విత్రే॑ అవ్యత వే॒ధా న యోని॑మా॒సదం॑ .. 9.101.15
అవ్యో॒ వారే॑భిః పవతే॒ సోమో॒ గవ్యే॒ అధి॑ త్వ॒చి .
కని॑క్రద॒ద్వృషా॒ హరి॒రింద్ర॑స్యా॒భ్యే॑తి నిష్కృ॒తం .. 9.101.16

క్రా॒ణా శిశు॑ర్మ॒హీనాం॑ హి॒న్వన్నృ॒తస్య॒ దీధి॑తిం .
విశ్వా॒ పరి॑ ప్రి॒యా భు॑వ॒దధ॑ ద్వి॒తా .. 9.102.01
ఉప॑ త్రి॒తస్య॑ పా॒ష్యో॒3॒॑రభ॑క్త॒ యద్గుహా॑ ప॒దం .
య॒జ్ఞస్య॑ స॒ప్త ధామ॑భి॒రధ॑ ప్రి॒యం .. 9.102.02
త్రీణి॑ త్రి॒తస్య॒ ధార॑యా పృ॒ష్ఠేష్వేర॑యా ర॒యిం .
మిమీ॑తే అస్య॒ యోజ॑నా॒ వి సు॒క్రతుః॑ .. 9.102.03
జ॒జ్ఞా॒నం స॒ప్త మా॒తరో॑ వే॒ధామ॑శాసత శ్రి॒యే .
అ॒యం ధ్రు॒వో ర॑యీ॒ణాం చికే॑త॒ యత్ .. 9.102.04
అ॒స్య వ్ర॒తే స॒జోష॑సో॒ విశ్వే॑ దే॒వాసో॑ అ॒ద్రుహః॑ .
స్పా॒ర్హా భ॑వంతి॒ రంత॑యో జు॒షంత॒ యత్ .. 9.102.05
యమీ॒ గర్భ॑మృతా॒వృధో॑ దృ॒శే చారు॒మజీ॑జనన్ .
క॒విం మంహి॑ష్ఠమధ్వ॒రే పు॑రు॒స్పృహం॑ .. 9.102.06
స॒మీ॒చీ॒నే అ॒భి త్మనా॑ య॒హ్వీ ఋ॒తస్య॑ మా॒తరా॑ .
త॒న్వా॒నా య॒జ్ఞమా॑ను॒షగ్యదం॑జ॒తే .. 9.102.07
క్రత్వా॑ శు॒క్రేభి॑ర॒క్షభి॑రృ॒ణోరప॑ వ్ర॒జం ది॒వః .
హి॒న్వన్నృ॒తస్య॒ దీధి॑తిం॒ ప్రాధ్వ॒రే .. 9.102.08

ప్ర పు॑నా॒నాయ॑ వే॒ధసే॒ సోమా॑య॒ వచ॒ ఉద్య॑తం .
భృ॒తిం న భ॑రా మ॒తిభి॒ర్జుజో॑షతే .. 9.103.01
పరి॒ వారా॑ణ్య॒వ్యయా॒ గోభి॑రంజా॒నో అ॑ర్షతి .
త్రీ ష॒ధస్థా॑ పునా॒నః కృ॑ణుతే॒ హరిః॑ .. 9.103.02
పరి॒ కోశం॑ మధు॒శ్చుత॑మ॒వ్యయే॒ వారే॑ అర్షతి .
అ॒భి వాణీ॒రృషీ॑ణాం స॒ప్త నూ॑షత .. 9.103.03
పరి॑ ణే॒తా మ॑తీ॒నాం వి॒శ్వదే॑వో॒ అదా॑భ్యః .
సోమః॑ పునా॒నశ్చ॒మ్వో॑ర్విశ॒ద్ధరిః॑ .. 9.103.04
పరి॒ దైవీ॒రను॑ స్వ॒ధా ఇంద్రే॑ణ యాహి స॒రథం॑ .
పు॒నా॒నో వా॒ఘద్వా॒ఘద్భి॒రమ॑ర్త్యః .. 9.103.05
పరి॒ సప్తి॒ర్న వా॑జ॒యుర్దే॒వో దే॒వేభ్యః॑ సు॒తః .
వ్యా॒న॒శిః పవ॑మానో॒ వి ధా॑వతి .. 9.103.06

సఖా॑య॒ ఆ ని షీ॑దత పునా॒నాయ॒ ప్ర గా॑యత .
శిశుం॒ న య॒జ్ఞైః పరి॑ భూషత శ్రి॒యే .. 9.104.01
సమీ॑ వ॒త్సం న మా॒తృభిః॑ సృ॒జతా॑ గయ॒సాధ॑నం .
దే॒వా॒వ్యం1॒॑ మద॑మ॒భి ద్విశ॑వసం .. 9.104.02
పు॒నాతా॑ దక్ష॒సాధ॑నం॒ యథా॒ శర్ధా॑య వీ॒తయే॑ .
యథా॑ మి॒త్రాయ॒ వరు॑ణాయ॒ శంత॑మః .. 9.104.03
అ॒స్మభ్యం॑ త్వా వసు॒విద॑మ॒భి వాణీ॑రనూషత .
గోభి॑ష్టే॒ వర్ణ॑మ॒భి వా॑సయామసి .. 9.104.04
స నో॑ మదానాం పత॒ ఇందో॑ దే॒వప్స॑రా అసి .
సఖే॑వ॒ సఖ్యే॑ గాతు॒విత్త॑మో భవ .. 9.104.05
సనే॑మి కృ॒ధ్య1॒॑స్మదా ర॒క్షసం॒ కం చి॑ద॒త్రిణం॑ .
అపాదే॑వం ద్వ॒యుమంహో॑ యుయోధి నః .. 9.104.06

తం వః॑ సఖాయో॒ మదా॑య పునా॒నమ॒భి గా॑యత .
శిశుం॒ న య॒జ్ఞైః స్వ॑దయంత గూ॒ర్తిభిః॑ .. 9.105.01
సం వ॒త్స ఇ॑వ మా॒తృభి॒రిందు॑ర్హిన్వా॒నో అ॑జ్యతే .
దే॒వా॒వీర్మదో॑ మ॒తిభిః॒ పరి॑ష్కృతః .. 9.105.02
అ॒యం దక్షా॑య॒ సాధ॑నో॒ఽయం శర్ధా॑య వీ॒తయే॑ .
అ॒యం దే॒వేభ్యో॒ మధు॑మత్తమః సు॒తః .. 9.105.03
గోమ॑న్న ఇందో॒ అశ్వ॑వత్సు॒తః సు॑దక్ష ధన్వ .
శుచిం॑ తే॒ వర్ణ॒మధి॒ గోషు॑ దీధరం .. 9.105.04
స నో॑ హరీణాం పత॒ ఇందో॑ దే॒వప్స॑రస్తమః .
సఖే॑వ॒ సఖ్యే॒ నర్యో॑ రు॒చే భ॑వ .. 9.105.05
సనే॑మి॒ త్వమ॒స్మదాఀ అదే॑వం॒ కం చి॑ద॒త్రిణం॑ .
సా॒హ్వాఀ ఇం॑దో॒ పరి॒ బాధో॒ అప॑ ద్వ॒యుం .. 9.105.06

ఇంద్ర॒మచ్ఛ॑ సు॒తా ఇ॒మే వృష॑ణం యంతు॒ హర॑యః .
శ్రు॒ష్టీ జా॒తాస॒ ఇంద॑వః స్వ॒ర్విదః॑ .. 9.106.01
అ॒యం భరా॑య సాన॒సిరింద్రా॑య పవతే సు॒తః .
సోమో॒ జైత్ర॑స్య చేతతి॒ యథా॑ వి॒దే .. 9.106.02
అ॒స్యేదింద్రో॒ మదే॒ష్వా గ్రా॒భం గృ॑భ్ణీత సాన॒సిం .
వజ్రం॑ చ॒ వృష॑ణం భర॒త్సమ॑ప్సు॒జిత్ .. 9.106.03
ప్ర ధ॑న్వా సోమ॒ జాగృ॑వి॒రింద్రా॑యేందో॒ పరి॑ స్రవ .
ద్యు॒మంతం॒ శుష్మ॒మా భ॑రా స్వ॒ర్విదం॑ .. 9.106.04
ఇంద్రా॑య॒ వృష॑ణం॒ మదం॒ పవ॑స్వ వి॒శ్వద॑ర్శతః .
స॒హస్ర॑యామా పథి॒కృద్వి॑చక్ష॒ణః .. 9.106.05
అ॒స్మభ్యం॑ గాతు॒విత్త॑మో దే॒వేభ్యో॒ మధు॑మత్తమః .
స॒హస్రం॑ యాహి ప॒థిభిః॒ కని॑క్రదత్ .. 9.106.06
పవ॑స్వ దే॒వవీ॑తయ॒ ఇందో॒ ధారా॑భి॒రోజ॑సా .
ఆ క॒లశం॒ మధు॑మాన్సోమ నః సదః .. 9.106.07
తవ॑ ద్ర॒ప్సా ఉ॑ద॒ప్రుత॒ ఇంద్రం॒ మదా॑య వావృధుః .
త్వాం దే॒వాసో॑ అ॒మృతా॑య॒ కం ప॑పుః .. 9.106.08
ఆ నః॑ సుతాస ఇందవః పునా॒నా ధా॑వతా ర॒యిం .
వృ॒ష్టిద్యా॑వో రీత్యాపః స్వ॒ర్విదః॑ .. 9.106.09
సోమః॑ పునా॒న ఊ॒ర్మిణావ్యో॒ వారం॒ వి ధా॑వతి .
అగ్రే॑ వా॒చః పవ॑మానః॒ కని॑క్రదత్ .. 9.106.10
ధీ॒భిర్హి॑న్వంతి వా॒జినం॒ వనే॒ క్రీళం॑త॒మత్య॑విం .
అ॒భి త్రి॑పృ॒ష్ఠం మ॒తయః॒ సమ॑స్వరన్ .. 9.106.11
అస॑ర్జి క॒లశా॑ఀ అ॒భి మీ॒ళ్హే సప్తి॒ర్న వా॑జ॒యుః .
పు॒నా॒నో వాచం॑ జ॒నయ॑న్నసిష్యదత్ .. 9.106.12
పవ॑తే హర్య॒తో హరి॒రతి॒ హ్వరాం॑సి॒ రంహ్యా॑ .
అ॒భ్యర్ష॑న్స్తో॒తృభ్యో॑ వీ॒రవ॒ద్యశః॑ .. 9.106.13
అ॒యా ప॑వస్వ దేవ॒యుర్మధో॒ర్ధారా॑ అసృక్షత .
రేభ॑న్ప॒విత్రం॒ పర్యే॑షి వి॒శ్వతః॑ .. 9.106.14

పరీ॒తో షిం॑చతా సు॒తం సోమో॒ య ఉ॑త్త॒మం హ॒విః .
ద॒ధ॒న్వాఀ యో నర్యో॑ అ॒ప్స్వ1॒॑న్తరా సు॒షావ॒ సోమ॒మద్రి॑భిః .. 9.107.01
నూ॒నం పు॑నా॒నోఽవి॑భిః॒ పరి॑ స్ర॒వాద॑బ్ధః సుర॒భింత॑రః .
సు॒తే చి॑త్త్వా॒ప్సు మ॑దామో॒ అంధ॑సా శ్రీ॒ణంతో॒ గోభి॒రుత్త॑రం .. 9.107.02
పరి॑ సువా॒నశ్చక్ష॑సే దేవ॒మాద॑నః॒ క్రతు॒రిందు॑ర్విచక్ష॒ణః .. 9.107.03
పు॒నా॒నః సో॑మ॒ ధార॑యా॒పో వసా॑నో అర్షసి .
ఆ ర॑త్న॒ధా యోని॑మృ॒తస్య॑ సీద॒స్యుత్సో॑ దేవ హిర॒ణ్యయః॑ .. 9.107.04
దు॒హా॒న ఊధ॑ర్ది॒వ్యం మధు॑ ప్రి॒యం ప్ర॒త్నం స॒ధస్థ॒మాస॑దత్ .
ఆ॒పృచ్ఛ్యం॑ ధ॒రుణం॑ వా॒జ్య॑ర్షతి॒ నృభి॑ర్ధూ॒తో వి॑చక్ష॒ణః .. 9.107.05
పు॒నా॒నః సో॑మ॒ జాగృ॑వి॒రవ్యో॒ వారే॒ పరి॑ ప్రి॒యః .
త్వం విప్రో॑ అభ॒వోఽఙ్గి॑రస్తమో॒ మధ్వా॑ య॒జ్ఞం మి॑మిక్ష నః .. 9.107.06
సోమో॑ మీ॒ఢ్వాన్ప॑వతే గాతు॒విత్త॑మ॒ ఋషి॒ర్విప్రో॑ విచక్ష॒ణః .
త్వం క॒విర॑భవో దేవ॒వీత॑మ॒ ఆ సూర్యం॑ రోహయో ది॒వి .. 9.107.07
సోమ॑ ఉ షువా॒ణః సో॒తృభి॒రధి॒ ష్ణుభి॒రవీ॑నాం .
అశ్వ॑యేవ హ॒రితా॑ యాతి॒ ధార॑యా మం॒ద్రయా॑ యాతి॒ ధార॑యా .. 9.107.08
అ॒నూ॒పే గోమా॒న్గోభి॑రక్షాః॒ సోమో॑ దు॒గ్ధాభి॑రక్షాః .
స॒ము॒ద్రం న సం॒వర॑ణాన్యగ్మన్మం॒దీ మదా॑య తోశతే .. 9.107.09
ఆ సో॑మ సువా॒నో అద్రి॑భిస్తి॒రో వారా॑ణ్య॒వ్యయా॑ .
జనో॒ న పు॒రి చ॒మ్వో॑ర్విశ॒ద్ధరిః॒ సదో॒ వనే॑షు దధిషే .. 9.107.10
స మా॑మృజే తి॒రో అణ్వా॑ని మే॒ష్యో॑ మీ॒ళ్హే సప్తి॒ర్న వా॑జ॒యుః .
అ॒ను॒మాద్యః॒ పవ॑మానో మనీ॒షిభిః॒ సోమో॒ విప్రే॑భి॒రృక్వ॑భిః .. 9.107.11
ప్ర సో॑మ దే॒వవీ॑తయే॒ సింధు॒ర్న పి॑ప్యే॒ అర్ణ॑సా .
అం॒శోః పయ॑సా మది॒రో న జాగృ॑వి॒రచ్ఛా॒ కోశం॑ మధు॒శ్చుతం॑ .. 9.107.12
ఆ హ॑ర్య॒తో అర్జు॑నే॒ అత్కే॑ అవ్యత ప్రి॒యః సూ॒నుర్న మర్జ్యః॑ .
తమీం॑ హిన్వంత్య॒పసో॒ యథా॒ రథం॑ న॒దీష్వా గభ॑స్త్యోః .. 9.107.13
అ॒భి సోమా॑స ఆ॒యవః॒ పవం॑తే॒ మద్యం॒ మదం॑ .
స॒ము॒ద్రస్యాధి॑ వి॒ష్టపి॑ మనీ॒షిణో॑ మత్స॒రాసః॑ స్వ॒ర్విదః॑ .. 9.107.14
తర॑త్సము॒ద్రం పవ॑మాన ఊ॒ర్మిణా॒ రాజా॑ దే॒వ ఋ॒తం బృ॒హత్ .
అర్ష॑న్మి॒త్రస్య॒ వరు॑ణస్య॒ ధర్మ॑ణా॒ ప్ర హి॑న్వా॒న ఋ॒తం బృ॒హత్ .. 9.107.15
నృభి॑ర్యేమా॒నో హ॑ర్య॒తో వి॑చక్ష॒ణో రాజా॑ దే॒వః స॑ము॒ద్రియః॑ .. 9.107.16
ఇంద్రా॑య పవతే॒ మదః॒ సోమో॑ మ॒రుత్వ॑తే సు॒తః .
స॒హస్ర॑ధారో॒ అత్యవ్య॑మర్షతి॒ తమీ॑ మృజంత్యా॒యవః॑ .. 9.107.17
పు॒నా॒నశ్చ॒మూ జ॒నయ॑న్మ॒తిం క॒విః సోమో॑ దే॒వేషు॑ రణ్యతి .
అ॒పో వసా॑నః॒ పరి॒ గోభి॒రుత్త॑రః॒ సీద॒న్వనే॑ష్వవ్యత .. 9.107.18
తవా॒హం సో॑మ రారణ స॒ఖ్య ఇం॑దో ది॒వేది॑వే .
పు॒రూణి॑ బభ్రో॒ ని చ॑రంతి॒ మామవ॑ పరి॒ధీఀరతి॒ తాఀ ఇ॑హి .. 9.107.19
ఉ॒తాహం నక్త॑ము॒త సో॑మ తే॒ దివా॑ స॒ఖ్యాయ॑ బభ్ర॒ ఊధ॑ని .
ఘృ॒ణా తపం॑త॒మతి॒ సూర్యం॑ ప॒రః శ॑కు॒నా ఇ॑వ పప్తిమ .. 9.107.20
మృ॒జ్యమా॑నః సుహస్త్య సము॒ద్రే వాచ॑మిన్వసి .
ర॒యిం పి॒శంగం॑ బహు॒లం పు॑రు॒స్పృహం॒ పవ॑మానా॒భ్య॑ర్షసి .. 9.107.21
మృ॒జా॒నో వారే॒ పవ॑మానో అ॒వ్యయే॒ వృషావ॑ చక్రదో॒ వనే॑ .
దే॒వానాం॑ సోమ పవమాన నిష్కృ॒తం గోభి॑రంజా॒నో అ॑ర్షసి .. 9.107.22
పవ॑స్వ॒ వాజ॑సాతయే॒ఽభి విశ్వా॑ని॒ కావ్యా॑ .
త్వం స॑ము॒ద్రం ప్ర॑థ॒మో వి ధా॑రయో దే॒వేభ్యః॑ సోమ మత్స॒రః .. 9.107.23
స తూ ప॑వస్వ॒ పరి॒ పార్థి॑వం॒ రజో॑ ది॒వ్యా చ॑ సోమ॒ ధర్మ॑భిః .
త్వాం విప్రా॑సో మ॒తిభి॑ర్విచక్షణ శు॒భ్రం హి॑న్వంతి ధీ॒తిభిః॑ .. 9.107.24
పవ॑మానా అసృక్షత ప॒విత్ర॒మతి॒ ధార॑యా .
మ॒రుత్వం॑తో మత్స॒రా ఇం॑ద్రి॒యా హయా॑ మే॒ధామ॒భి ప్రయాం॑సి చ .. 9.107.25
అ॒పో వసా॑నః॒ పరి॒ కోశ॑మర్ష॒తీందు॑ర్హియా॒నః సో॒తృభిః॑ .
జ॒నయం॒జ్యోతి॑ర్మం॒దనా॑ అవీవశ॒ద్గాః కృ॑ణ్వా॒నో న ని॒ర్ణిజం॑ .. 9.107.26

పవ॑స్వ॒ మధు॑మత్తమ॒ ఇంద్రా॑య సోమ క్రతు॒విత్త॑మో॒ మదః॑ .
మహి॑ ద్యు॒క్షత॑మో॒ మదః॑ .. 9.108.01
యస్య॑ తే పీ॒త్వా వృ॑ష॒భో వృ॑షా॒యతే॒ఽస్య పీ॒తా స్వ॒ర్విదః॑ .
స సు॒ప్రకే॑తో అ॒భ్య॑క్రమీ॒దిషోఽచ్ఛా॒ వాజం॒ నైత॑శః .. 9.108.02
త్వం హ్య1॒॑ఙ్గ దైవ్యా॒ పవ॑మాన॒ జని॑మాని ద్యు॒మత్త॑మః .
అ॒మృ॒త॒త్వాయ॑ ఘో॒షయః॑ .. 9.108.03
యేనా॒ నవ॑గ్వో ద॒ధ్యఙ్ఙ॑పోర్ణు॒తే యేన॒ విప్రా॑స ఆపి॒రే .
దే॒వానాం॑ సు॒మ్నే అ॒మృత॑స్య॒ చారు॑ణో॒ యేన॒ శ్రవాం॑స్యాన॒శుః .. 9.108.04
ఏ॒ష స్య ధార॑యా సు॒తోఽవ్యో॒ వారే॑భిః పవతే మ॒దింత॑మః .
క్రీళ॑న్నూ॒ర్మిర॒పామి॑వ .. 9.108.05
య ఉ॒స్రియా॒ అప్యా॑ అం॒తరశ్మ॑నో॒ నిర్గా అకృం॑త॒దోజ॑సా .
అ॒భి వ్ర॒జం త॑త్నిషే॒ గవ్య॒మశ్వ్యం॑ వ॒ర్మీవ॑ ధృష్ణ॒వా రు॑జ .. 9.108.06
ఆ సో॑తా॒ పరి॑ షించ॒తాశ్వం॒ న స్తోమ॑మ॒ప్తురం॑ రజ॒స్తురం॑ .
వ॒న॒క్ర॒క్షము॑ద॒ప్రుతం॑ .. 9.108.07
స॒హస్ర॑ధారం వృష॒భం ప॑యో॒వృధం॑ ప్రి॒యం దే॒వాయ॒ జన్మ॑నే .
ఋ॒తేన॒ య ఋ॒తజా॑తో వివావృ॒ధే రాజా॑ దే॒వ ఋ॒తం బృ॒హత్ .. 9.108.08
అ॒భి ద్యు॒మ్నం బృ॒హద్యశ॒ ఇష॑స్పతే దిదీ॒హి దే॑వ దేవ॒యుః .
వి కోశం॑ మధ్య॒మం యు॑వ .. 9.108.09
ఆ వ॑చ్యస్వ సుదక్ష చ॒మ్వోః॑ సు॒తో వి॒శాం వహ్ని॒ర్న వి॒శ్పతిః॑ .
వృ॒ష్టిం ది॒వః ప॑వస్వ రీ॒తిమ॒పాం జిన్వా॒ గవి॑ష్టయే॒ ధియః॑ .. 9.108.10
ఏ॒తము॒ త్యం మ॑ద॒చ్యుతం॑ స॒హస్ర॑ధారం వృష॒భం దివో॑ దుహుః .
విశ్వా॒ వసూ॑ని॒ బిభ్ర॑తం .. 9.108.11
వృషా॒ వి జ॑జ్ఞే జ॒నయ॒న్నమ॑ర్త్యః ప్ర॒తపం॒జ్యోతి॑షా॒ తమః॑ .
స సుష్టు॑తః క॒విభి॑ర్ని॒ర్ణిజం॑ దధే త్రి॒ధాత్వ॑స్య॒ దంస॑సా .. 9.108.12
స సు॑న్వే॒ యో వసూ॑నాం॒ యో రా॒యామా॑నే॒తా య ఇళా॑నాం .
సోమో॒ యః సు॑క్షితీ॒నాం .. 9.108.13
యస్య॑ న॒ ఇంద్రః॒ పిబా॒ద్యస్య॑ మ॒రుతో॒ యస్య॑ వార్య॒మణా॒ భగః॑ .
ఆ యేన॑ మి॒త్రావరు॑ణా॒ కరా॑మహ॒ ఏంద్ర॒మవ॑సే మ॒హే .. 9.108.14
ఇంద్రా॑య సోమ॒ పాత॑వే॒ నృభి॑ర్య॒తః స్వా॑యు॒ధో మ॒దింత॑మః .
పవ॑స్వ॒ మధు॑మత్తమః .. 9.108.15
ఇంద్ర॑స్య॒ హార్ది॑ సోమ॒ధాన॒మా వి॑శ సము॒ద్రమి॑వ॒ సింధ॑వః .
జుష్టో॑ మి॒త్రాయ॒ వరు॑ణాయ వా॒యవే॑ ది॒వో వి॑ష్టం॒భ ఉ॑త్త॒మః .. 9.108.16

పరి॒ ప్ర ధ॒న్వేంద్రా॑య సోమ స్వా॒దుర్మి॒త్రాయ॑ పూ॒ష్ణే భగా॑య .. 9.109.01
ఇంద్ర॑స్తే సోమ సు॒తస్య॑ పేయాః॒ క్రత్వే॒ దక్షా॑య॒ విశ్వే॑ చ దే॒వాః .. 9.109.02
ఏ॒వామృతా॑య మ॒హే క్షయా॑య॒ స శు॒క్రో అ॑ర్ష ది॒వ్యః పీ॒యూషః॑ .. 9.109.03
పవ॑స్వ సోమ మ॒హాన్స॑ము॒ద్రః పి॒తా దే॒వానాం॒ విశ్వా॒భి ధామ॑ .. 9.109.04
శు॒క్రః ప॑వస్వ దే॒వేభ్యః॑ సోమ ది॒వే పృ॑థి॒వ్యై శం చ॑ ప్ర॒జాయై॑ .. 9.109.05
ది॒వో ధ॒ర్తాసి॑ శు॒క్రః పీ॒యూషః॑ స॒త్యే విధ॑ర్మన్వా॒జీ ప॑వస్వ .. 9.109.06
పవ॑స్వ సోమ ద్యు॒మ్నీ సు॑ధా॒రో మ॒హామవీ॑నా॒మను॑ పూ॒ర్వ్యః .. 9.109.07
నృభి॑ర్యేమా॒నో జ॑జ్ఞా॒నః పూ॒తః క్షర॒ద్విశ్వా॑ని మం॒ద్రః స్వ॒ర్విత్ .. 9.109.08
ఇందుః॑ పునా॒నః ప్ర॒జాము॑రా॒ణః కర॒ద్విశ్వా॑ని॒ ద్రవి॑ణాని నః .. 9.109.09
పవ॑స్వ సోమ॒ క్రత్వే॒ దక్షా॒యాశ్వో॒ న ని॒క్తో వా॒జీ ధనా॑య .. 9.109.10
తం తే॑ సో॒తారో॒ రసం॒ మదా॑య పు॒నంతి॒ సోమం॑ మ॒హే ద్యు॒మ్నాయ॑ .. 9.109.11
శిశుం॑ జజ్ఞా॒నం హరిం॑ మృజంతి ప॒విత్రే॒ సోమం॑ దే॒వేభ్య॒ ఇందుం॑ .. 9.109.12
ఇందుః॑ పవిష్ట॒ చారు॒ర్మదా॑యా॒పాము॒పస్థే॑ క॒విర్భగా॑య .. 9.109.13
బిభ॑ర్తి॒ చార్వింద్ర॑స్య॒ నామ॒ యేన॒ విశ్వా॑ని వృ॒త్రా జ॒ఘాన॑ .. 9.109.14
పిబం॑త్యస్య॒ విశ్వే॑ దే॒వాసో॒ గోభిః॑ శ్రీ॒తస్య॒ నృభిః॑ సు॒తస్య॑ .. 9.109.15
ప్ర సు॑వా॒నో అ॑క్షాః స॒హస్ర॑ధారస్తి॒రః ప॒విత్రం॒ వి వార॒మవ్యం॑ .. 9.109.16
స వా॒జ్య॑క్షాః స॒హస్ర॑రేతా అ॒ద్భిర్మృ॑జా॒నో గోభిః॑ శ్రీణా॒నః .. 9.109.17
ప్ర సో॑మ యా॒హీంద్ర॑స్య కు॒క్షా నృభి॑ర్యేమా॒నో అద్రి॑భిః సు॒తః .. 9.109.18
అస॑ర్జి వా॒జీ తి॒రః ప॒విత్ర॒మింద్రా॑య॒ సోమః॑ స॒హస్ర॑ధారః .. 9.109.19
అం॒జంత్యే॑నం॒ మధ్వో॒ రసే॒నేంద్రా॑య॒ వృష్ణ॒ ఇందుం॒ మదా॑య .. 9.109.20
దే॒వేభ్య॑స్త్వా॒ వృథా॒ పాజ॑సే॒ఽపో వసా॑నం॒ హరిం॑ మృజంతి .. 9.109.21
ఇందు॒రింద్రా॑య తోశతే॒ ని తో॑శతే శ్రీ॒ణన్ను॒గ్రో రి॒ణన్న॒పః .. 9.109.22

పర్యూ॒ షు ప్ర ధ॑న్వ॒ వాజ॑సాతయే॒ పరి॑ వృ॒త్రాణి॑ స॒క్షణిః॑ .
ద్వి॒షస్త॒రధ్యా॑ ఋణ॒యా న॑ ఈయసే .. 9.110.01
అను॒ హి త్వా॑ సు॒తం సో॑మ॒ మదా॑మసి మ॒హే స॑మర్య॒రాజ్యే॑ .
వాజా॑ఀ అ॒భి ప॑వమాన॒ ప్ర గా॑హసే .. 9.110.02
అజీ॑జనో॒ హి ప॑వమాన॒ సూర్యం॑ వి॒ధారే॒ శక్మ॑నా॒ పయః॑ .
గోజీ॑రయా॒ రంహ॑మాణః॒ పురం॑ధ్యా .. 9.110.03
అజీ॑జనో అమృత॒ మర్త్యే॒ష్వాఀ ఋ॒తస్య॒ ధర్మ॑న్న॒మృత॑స్య॒ చారు॑ణః .
సదా॑సరో॒ వాజ॒మచ్ఛా॒ సని॑ష్యదత్ .. 9.110.04
అ॒భ్య॑భి॒ హి శ్రవ॑సా త॒తర్ది॒థోత్సం॒ న కం చి॑జ్జన॒పాన॒మక్షి॑తం .
శర్యా॑భి॒ర్న భర॑మాణో॒ గభ॑స్త్యోః .. 9.110.05
ఆదీం॒ కే చి॒త్పశ్య॑మానాస॒ ఆప్యం॑ వసు॒రుచో॑ ది॒వ్యా అ॒భ్య॑నూషత .
వారం॒ న దే॒వః స॑వి॒తా వ్యూ॑ర్ణుతే .. 9.110.06
త్వే సో॑మ ప్రథ॒మా వృ॒క్తబ॑ర్హిషో మ॒హే వాజా॑య॒ శ్రవ॑సే॒ ధియం॑ దధుః .
స త్వం నో॑ వీర వీ॒ర్యా॑య చోదయ .. 9.110.07
ది॒వః పీ॒యూషం॑ పూ॒ర్వ్యం యదు॒క్థ్యం॑ మ॒హో గా॒హాద్ది॒వ ఆ నిర॑ధుక్షత .
ఇంద్ర॑మ॒భి జాయ॑మానం॒ సమ॑స్వరన్ .. 9.110.08
అధ॒ యది॒మే ప॑వమాన॒ రోద॑సీ ఇ॒మా చ॒ విశ్వా॒ భువ॑నా॒భి మ॒జ్మనా॑ .
యూ॒థే న ని॒ష్ఠా వృ॑ష॒భో వి తి॑ష్ఠసే .. 9.110.09
సోమః॑ పునా॒నో అ॒వ్యయే॒ వారే॒ శిశు॒ర్న క్రీళ॒న్పవ॑మానో అక్షాః .
స॒హస్ర॑ధారః శ॒తవా॑జ॒ ఇందుః॑ .. 9.110.10
ఏ॒ష పు॑నా॒నో మధు॑మాఀ ఋ॒తావేంద్రా॒యేందుః॑ పవతే స్వా॒దురూ॒ర్మిః .
వా॒జ॒సని॑ర్వరివో॒విద్వ॑యో॒ధాః .. 9.110.11
స ప॑వస్వ॒ సహ॑మానః పృత॒న్యూన్సేధ॒న్రక్షాం॒స్యప॑ దు॒ర్గహా॑ణి .
స్వా॒యు॒ధః సా॑స॒హ్వాన్సో॑మ॒ శత్రూ॑న్ .. 9.110.12

అ॒యా రు॒చా హరి॑ణ్యా పునా॒నో విశ్వా॒ ద్వేషాం॑సి తరతి స్వ॒యుగ్వ॑భిః॒ సూరో॒ న స్వ॒యుగ్వ॑భిః .
ధారా॑ సు॒తస్య॑ రోచతే పునా॒నో అ॑రు॒షో హరిః॑ .
విశ్వా॒ యద్రూ॒పా ప॑రి॒యాత్యృక్వ॑భిః స॒ప్తాస్యే॑భి॒రృక్వ॑భిః .. 9.111.01
త్వం త్యత్ప॑ణీ॒నాం వి॑దో॒ వసు॒ సం మా॒తృభి॑ర్మర్జయసి॒ స్వ ఆ దమ॑ ఋ॒తస్య॑ ధీ॒తిభి॒ర్దమే॑ .
ప॒రా॒వతో॒ న సామ॒ తద్యత్రా॒ రణం॑తి ధీ॒తయః॑ .
త్రి॒ధాతు॑భి॒రరు॑షీభి॒ర్వయో॑ దధే॒ రోచ॑మానో॒ వయో॑ దధే .. 9.111.02
పూర్వా॒మను॑ ప్ర॒దిశం॑ యాతి॒ చేకి॑త॒త్సం ర॒శ్మిభి॑ర్యతతే దర్శ॒తో రథో॒ దైవ్యో॑ దర్శ॒తో రథః॑ .
అగ్మ॑న్ను॒క్థాని॒ పౌంస్యేంద్రం॒ జైత్రా॑య హర్షయన్ .
వజ్ర॑శ్చ॒ యద్భవ॑థో॒ అన॑పచ్యుతా స॒మత్స్వన॑పచ్యుతా .. 9.111.03

నా॒నా॒నం వా ఉ॑ నో॒ ధియో॒ వి వ్ర॒తాని॒ జనా॑నాం .
తక్షా॑ రి॒ష్టం రు॒తం భి॒షగ్బ్ర॒హ్మా సు॒న్వంత॑మిచ్ఛ॒తీంద్రా॑యేందో॒ పరి॑ స్రవ .. 9.112.01
జర॑తీభి॒రోష॑ధీభిః ప॒ర్ణేభిః॑ శకు॒నానాం॑ .
కా॒ర్మా॒రో అశ్మ॑భి॒ర్ద్యుభి॒ర్హిర॑ణ్యవంతమిచ్ఛ॒తీంద్రా॑యేందో॒ పరి॑ స్రవ .. 9.112.02
కా॒రుర॒హం త॒తో భి॒షగు॑పలప్ర॒క్షిణీ॑ న॒నా .
నానా॑ధియో వసూ॒యవోఽను॒ గా ఇ॑వ తస్థి॒మేంద్రా॑యేందో॒ పరి॑ స్రవ .. 9.112.03
అశ్వో॒ వోళ్హా॑ సు॒ఖం రథం॑ హస॒నాము॑పమం॒త్రిణః॑ .
శేపో॒ రోమ॑ణ్వంతౌ భే॒దౌ వారిన్మం॒డూక॑ ఇచ్ఛ॒తీంద్రా॑యేందో॒ పరి॑ స్రవ .. 9.112.04

శ॒ర్య॒ణావ॑తి॒ సోమ॒మింద్రః॑ పిబతు వృత్ర॒హా .
బలం॒ దధా॑న ఆ॒త్మని॑ కరి॒ష్యన్వీ॒ర్యం॑ మ॒హదింద్రా॑యేందో॒ పరి॑ స్రవ .. 9.113.01
ఆ ప॑వస్వ దిశాం పత ఆర్జీ॒కాత్సో॑మ మీఢ్వః .
ఋ॒త॒వా॒కేన॑ స॒త్యేన॑ శ్ర॒ద్ధయా॒ తప॑సా సు॒త ఇంద్రా॑యేందో॒ పరి॑ స్రవ .. 9.113.02
ప॒ర్జన్య॑వృద్ధం మహి॒షం తం సూర్య॑స్య దుహి॒తాభ॑రత్ .
తం గం॑ధ॒ర్వాః ప్రత్య॑గృభ్ణం॒తం సోమే॒ రస॒మాద॑ధు॒రింద్రా॑యేందో॒ పరి॑ స్రవ .. 9.113.03
ఋ॒తం వద॑న్నృతద్యుమ్న స॒త్యం వద॑న్సత్యకర్మన్ .
శ్ర॒ద్ధాం వద॑న్సోమ రాజంధా॒త్రా సో॑మ॒ పరి॑ష్కృత॒ ఇంద్రా॑యేందో॒ పరి॑ స్రవ .. 9.113.04
స॒త్యము॑గ్రస్య బృహ॒తః సం స్ర॑వంతి సంస్ర॒వాః .
సం యం॑తి ర॒సినో॒ రసాః॑ పునా॒నో బ్రహ్మ॑ణా హర॒ ఇంద్రా॑యేందో॒ పరి॑ స్రవ .. 9.113.05
యత్ర॑ బ్ర॒హ్మా ప॑వమాన ఛంద॒స్యాం॒3॒॑ వాచం॒ వద॑న్ .
గ్రావ్ణా॒ సోమే॑ మహీ॒యతే॒ సోమే॑నానం॒దం జ॒నయ॒న్నింద్రా॑యేందో॒ పరి॑ స్రవ .. 9.113.06
యత్ర॒ జ్యోతి॒రజ॑స్రం॒ యస్మి॑ఀల్లో॒కే స్వ॑ర్హి॒తం .
తస్మి॒న్మాం ధే॑హి పవమానా॒మృతే॑ లో॒కే అక్షి॑త॒ ఇంద్రా॑యేందో॒ పరి॑ స్రవ .. 9.113.07
యత్ర॒ రాజా॑ వైవస్వ॒తో యత్రా॑వ॒రోధ॑నం ది॒వః .
యత్రా॒మూర్య॒హ్వతీ॒రాప॒స్తత్ర॒ మామ॒మృతం॑ కృ॒ధీంద్రా॑యేందో॒ పరి॑ స్రవ .. 9.113.08
యత్రా॑నుకా॒మం చర॑ణం త్రినా॒కే త్రి॑ది॒వే ది॒వః .
లో॒కా యత్ర॒ జ్యోతి॑ష్మంత॒స్తత్ర॒ మామ॒మృతం॑ కృ॒ధీంద్రా॑యేందో॒ పరి॑ స్రవ .. 9.113.09
యత్ర॒ కామా॑ నికా॒మాశ్చ॒ యత్ర॑ బ్ర॒ధ్నస్య॑ వి॒ష్టపం॑ .
స్వ॒ధా చ॒ యత్ర॒ తృప్తి॑శ్చ॒ తత్ర॒ మామ॒మృతం॑ కృ॒ధీంద్రా॑యేందో॒ పరి॑ స్రవ .. 9.113.10
యత్రా॑నం॒దాశ్చ॒ మోదా॑శ్చ॒ ముదః॑ ప్ర॒ముద॒ ఆస॑తే .
కామ॑స్య॒ యత్రా॒ప్తాః కామా॒స్తత్ర॒ మామ॒మృతం॑ కృ॒ధీంద్రా॑యేందో॒ పరి॑ స్రవ .. 9.113.11

య ఇందోః॒ పవ॑మాన॒స్యాను॒ ధామా॒న్యక్ర॑మీత్ .
తమా॑హుః సుప్ర॒జా ఇతి॒ యస్తే॑ సో॒మావి॑ధ॒న్మన॒ ఇంద్రా॑యేందో॒ పరి॑ స్రవ .. 9.114.01
ఋషే॑ మంత్ర॒కృతాం॒ స్తోమైః॒ కశ్య॑పోద్వ॒ర్ధయ॒న్గిరః॑ .
సోమం॑ నమస్య॒ రాజా॑నం॒ యో జ॒జ్ఞే వీ॒రుధాం॒ పతి॒రింద్రా॑యేందో॒ పరి॑ స్రవ .. 9.114.02
స॒ప్త దిశో॒ నానా॑సూర్యాః స॒ప్త హోతా॑ర ఋ॒త్విజః॑ .
దే॒వా ఆ॑ది॒త్యా యే స॒ప్త తేభిః॑ సోమా॒భి ర॑క్ష న॒ ఇంద్రా॑యేందో॒ పరి॑ స్రవ .. 9.114.03
యత్తే॑ రాజంఛృ॒తం హ॒విస్తేన॑ సోమా॒భి ర॑క్ష నః .
అ॒రా॒తీ॒వా మా న॑స్తారీ॒న్మో చ॑ నః॒ కిం చ॒నామ॑మ॒దింద్రా॑యేందో॒ పరి॑ స్రవ .. 9.114.04


Last updated July 2, 2013

Special mention : Initial processing and help by Avinash and Shashi Sathaye, 
Avinash Chopde, Shree Devi Kumar, Sunder Hattangadi, John Gardner.
Reprocessed from Original in final form by Detlef Eichler with additional corrections.
See Detlef's site http://www.detlef108.de/Rigvedatm
for other details and formats.

The text is shown with accents (Anudattas, dependent Svaritas,
and independent Svaritas including Kampas). Words are connected (agnimILe). 
Ch is doubled as in gachChati according to the rules of Rigveda-Pratishakhya. 
At the end of a word m is replaced by Anusvara M if the initial letter of the
following word is a labial stop consonant (p, ph, b, bh, m).
Visarga H before sh, Sh or s followed by a voiceless consonant has been restored.

Source : The Aufrecht/van Nooten/Holland (Samhita) version
of the Rigveda (http://www.people.fasarvard.edu/~witzel/onlineRVtm).
In this text accented vowels have Udatta or 'independent Svarita' markers.
Kampas are not shown. Words are separated (agnim ILe). 
Ch is not doubled as in gaChati. At the end of a word we find m before
a following labial stop consonant (p, ph, b, bh, m).
Visarga H before sh, Sh or s followed by a voiceless consonant has 
been dropped according to a rule of  Rigveda-Pratishakhya.

Send corrections to   : detlefeichler@googlemail.com, (sanskrit at cheerful dot c om)

