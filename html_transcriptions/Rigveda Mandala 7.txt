 ఋగ్వేదః మండలం 7 

అ॒గ్నిం నరో॒ దీధి॑తిభిర॒రణ్యో॒ర్హస్త॑చ్యుతీ జనయంత ప్రశ॒స్తం .
దూ॒రే॒దృశం॑ గృ॒హప॑తిమథ॒ర్యుం .. 7.001.01
తమ॒గ్నిమస్తే॒ వస॑వో॒ న్యృ॑ణ్వన్సుప్రతి॒చక్ష॒మవ॑సే॒ కుత॑శ్చిత్ .
ద॒క్షాయ్యో॒ యో దమ॒ ఆస॒ నిత్యః॑ .. 7.001.02
ప్రేద్ధో॑ అగ్నే దీదిహి పు॒రో నోఽజ॑స్రయా సూ॒ర్మ్యా॑ యవిష్ఠ .
త్వాం శశ్వం॑త॒ ఉప॑ యంతి॒ వాజాః॑ .. 7.001.03
ప్ర తే అ॒గ్నయో॒ఽగ్నిభ్యో॒ వరం॒ నిః సు॒వీరా॑సః శోశుచంత ద్యు॒మంతః॑ .
యత్రా॒ నరః॑ స॒మాస॑తే సుజా॒తాః .. 7.001.04
దా నో॑ అగ్నే ధి॒యా ర॒యిం సు॒వీరం॑ స్వప॒త్యం స॑హస్య ప్రశ॒స్తం .
న యం యావా॒ తర॑తి యాతు॒మావా॑న్ .. 7.001.05
ఉప॒ యమేతి॑ యువ॒తిః సు॒దక్షం॑ దో॒షా వస్తో॑ర్హ॒విష్మ॑తీ ఘృ॒తాచీ॑ .
ఉప॒ స్వైన॑మ॒రమ॑తిర్వసూ॒యుః .. 7.001.06
విశ్వా॑ అ॒గ్నేఽప॑ ద॒హారా॑తీ॒ర్యేభి॒స్తపో॑భి॒రద॑హో॒ జరూ॑థం .
ప్ర ని॑స్వ॒రం చా॑తయ॒స్వామీ॑వాం .. 7.001.07
ఆ యస్తే॑ అగ్న ఇధ॒తే అనీ॑కం॒ వసి॑ష్ఠ॒ శుక్ర॒ దీది॑వః॒ పావ॑క .
ఉ॒తో న॑ ఏ॒భిః స్త॒వథై॑రి॒హ స్యాః॑ .. 7.001.08
వి యే తే॑ అగ్నే భేజి॒రే అనీ॑కం॒ మర్తా॒ నరః॒ పిత్ర్యా॑సః పురు॒త్రా .
ఉ॒తో న॑ ఏ॒భిః సు॒మనా॑ ఇ॒హ స్యాః॑ .. 7.001.09
ఇ॒మే నరో॑ వృత్ర॒హత్యే॑షు॒ శూరా॒ విశ్వా॒ అదే॑వీర॒భి సం॑తు మా॒యాః .
యే మే॒ ధియం॑ ప॒నయం॑త ప్రశ॒స్తాం .. 7.001.10
మా శూనే॑ అగ్నే॒ ని ష॑దామ నృ॒ణాం మాశేష॑సో॒ఽవీర॑తా॒ పరి॑ త్వా .
ప్ర॒జావ॑తీషు॒ దుర్యా॑సు దుర్య .. 7.001.11
యమ॒శ్వీ నిత్య॑ముప॒యాతి॑ య॒జ్ఞం ప్ర॒జావం॑తం స్వప॒త్యం క్షయం॑ నః .
స్వజ॑న్మనా॒ శేష॑సా వావృధా॒నం .. 7.001.12
పా॒హి నో॑ అగ్నే ర॒క్షసో॒ అజు॑ష్టాత్పా॒హి ధూ॒ర్తేరర॑రుషో అఘా॒యోః .
త్వా యు॒జా పృ॑తనా॒యూఀర॒భి ష్యాం॑ .. 7.001.13
సేద॒గ్నిర॒గ్నీఀరత్య॑స్త్వ॒న్యాన్యత్ర॑ వా॒జీ తన॑యో వీ॒ళుపా॑ణిః .
స॒హస్ర॑పాథా అ॒క్షరా॑ స॒మేతి॑ .. 7.001.14
సేద॒గ్నిర్యో వ॑నుష్య॒తో ని॒పాతి॑ సమే॒ద్ధార॒మంహ॑స ఉరు॒ష్యాత్ .
సు॒జా॒తాసః॒ పరి॑ చరంతి వీ॒రాః .. 7.001.15
అ॒యం సో అ॒గ్నిరాహు॑తః పురు॒త్రా యమీశా॑నః॒ సమిదిం॒ధే హ॒విష్మా॑న్ .
పరి॒ యమేత్య॑ధ్వ॒రేషు॒ హోతా॑ .. 7.001.16
త్వే అ॑గ్న ఆ॒హవ॑నాని॒ భూరీ॑శా॒నాస॒ ఆ జు॑హుయామ॒ నిత్యా॑ .
ఉ॒భా కృ॒ణ్వంతో॑ వహ॒తూ మి॒యేధే॑ .. 7.001.17
ఇ॒మో అ॑గ్నే వీ॒తత॑మాని హ॒వ్యాజ॑స్రో వక్షి దే॒వతా॑తి॒మచ్ఛ॑ .
ప్రతి॑ న ఈం సుర॒భీణి॑ వ్యంతు .. 7.001.18
మా నో॑ అగ్నే॒ఽవీర॑తే॒ పరా॑ దా దు॒ర్వాస॒సేఽమ॑తయే॒ మా నో॑ అ॒స్యై .
మా నః॑ క్షు॒ధే మా ర॒క్షస॑ ఋతావో॒ మా నో॒ దమే॒ మా వన॒ ఆ జు॑హూర్థాః .. 7.001.19
నూ మే॒ బ్రహ్మా॑ణ్యగ్న॒ ఉచ్ఛ॑శాధి॒ త్వం దే॑వ మ॒ఘవ॑ద్భ్యః సుషూదః .
రా॒తౌ స్యా॑మో॒భయా॑స॒ ఆ తే॑ యూ॒యం పా॑త స్వ॒స్తిభిః॒ సదా॑ నః .. 7.001.20
త్వమ॑గ్నే సు॒హవో॑ ర॒ణ్వసం॑దృక్సుదీ॒తీ సూ॑నో సహసో దిదీహి .
మా త్వే సచా॒ తన॑యే॒ నిత్య॒ ఆ ధ॒ఙ్మా వీ॒రో అ॒స్మన్నర్యో॒ వి దా॑సీత్ .. 7.001.21
మా నో॑ అగ్నే దుర్భృ॒తయే॒ సచై॒షు దే॒వేద్ధే॑ష్వ॒గ్నిషు॒ ప్ర వో॑చః .
మా తే॑ అ॒స్మాందు॑ర్మ॒తయో॑ భృ॒మాచ్చి॑ద్దే॒వస్య॑ సూనో సహసో నశంత .. 7.001.22
స మర్తో॑ అగ్నే స్వనీక రే॒వానమ॑ర్త్యే॒ య ఆ॑జు॒హోతి॑ హ॒వ్యం .
స దే॒వతా॑ వసు॒వనిం॑ దధాతి॒ యం సూ॒రిర॒ర్థీ పృ॒చ్ఛమా॑న॒ ఏతి॑ .. 7.001.23
మ॒హో నో॑ అగ్నే సువి॒తస్య॑ వి॒ద్వాన్ర॒యిం సూ॒రిభ్య॒ ఆ వ॑హా బృ॒హంతం॑ .
యేన॑ వ॒యం స॑హసావ॒న్మదే॒మావి॑క్షితాస॒ ఆయు॑షా సు॒వీరాః॑ .. 7.001.24
నూ మే॒ బ్రహ్మా॑ణ్యగ్న॒ ఉచ్ఛ॑శాధి॒ త్వం దే॑వ మ॒ఘవ॑ద్భ్యః సుషూదః .
రా॒తౌ స్యా॑మో॒భయా॑స॒ ఆ తే॑ యూ॒యం పా॑త స్వ॒స్తిభిః॒ సదా॑ నః .. 7.001.25

జు॒షస్వ॑ నః స॒మిధ॑మగ్నే అ॒ద్య శోచా॑ బృ॒హద్య॑జ॒తం ధూ॒మమృ॒ణ్వన్ .
ఉప॑ స్పృశ ది॒వ్యం సాను॒ స్తూపైః॒ సం ర॒శ్మిభి॑స్తతనః॒ సూర్య॑స్య .. 7.002.01
నరా॒శంస॑స్య మహి॒మాన॑మేషా॒ముప॑ స్తోషామ యజ॒తస్య॑ య॒జ్ఞైః .
యే సు॒క్రత॑వః॒ శుచ॑యో ధియం॒ధాః స్వదం॑తి దే॒వా ఉ॒భయా॑ని హ॒వ్యా .. 7.002.02
ఈ॒ళేన్యం॑ వో॒ అసు॑రం సు॒దక్ష॑మం॒తర్దూ॒తం రోద॑సీ సత్య॒వాచం॑ .
మ॒ను॒ష్వద॒గ్నిం మను॑నా॒ సమి॑ద్ధం॒ సమ॑ధ్వ॒రాయ॒ సద॒మిన్మ॑హేమ .. 7.002.03
స॒ప॒ర్యవో॒ భర॑మాణా అభి॒జ్ఞు ప్ర వృం॑జతే॒ నమ॑సా బ॒ర్హిర॒గ్నౌ .
ఆ॒జుహ్వా॑నా ఘృ॒తపృ॑ష్ఠం॒ పృష॑ద్వ॒దధ్వ॑ర్యవో హ॒విషా॑ మర్జయధ్వం .. 7.002.04
స్వా॒ధ్యో॒3॒॑ వి దురో॑ దేవ॒యంతోఽశి॑శ్రయూ రథ॒యుర్దే॒వతా॑తా .
పూ॒ర్వీ శిశుం॒ న మా॒తరా॑ రిహా॒ణే సమ॒గ్రువో॒ న సమ॑నేష్వంజన్ .. 7.002.05
ఉ॒త యోష॑ణే ది॒వ్యే మ॒హీ న॑ ఉ॒షాసా॒నక్తా॑ సు॒దుఘే॑వ ధే॒నుః .
బ॒ర్హి॒షదా॑ పురుహూ॒తే మ॒ఘోనీ॒ ఆ య॒జ్ఞియే॑ సువి॒తాయ॑ శ్రయేతాం .. 7.002.06
విప్రా॑ య॒జ్ఞేషు॒ మాను॑షేషు కా॒రూ మన్యే॑ వాం జా॒తవే॑దసా॒ యజ॑ధ్యై .
ఊ॒ర్ధ్వం నో॑ అధ్వ॒రం కృ॑తం॒ హవే॑షు॒ తా దే॒వేషు॑ వనథో॒ వార్యా॑ణి .. 7.002.07
ఆ భార॑తీ॒ భార॑తీభిః స॒జోషా॒ ఇళా॑ దే॒వైర్మ॑ను॒ష్యే॑భిర॒గ్నిః .
సర॑స్వతీ సారస్వ॒తేభి॑ర॒ర్వాక్తి॒స్రో దే॒వీర్బ॒ర్హిరేదం స॑దంతు .. 7.002.08
తన్న॑స్తు॒రీప॒మధ॑ పోషయి॒త్ను దేవ॑ త్వష్ట॒ర్వి ర॑రా॒ణః స్య॑స్వ .
యతో॑ వీ॒రః క॑ర్మ॒ణ్యః॑ సు॒దక్షో॑ యు॒క్తగ్రా॑వా॒ జాయ॑తే దే॒వకా॑మః .. 7.002.09
వన॑స్ప॒తేఽవ॑ సృ॒జోప॑ దే॒వాన॒గ్నిర్హ॒విః శ॑మి॒తా సూ॑దయాతి .
సేదు॒ హోతా॑ స॒త్యత॑రో యజాతి॒ యథా॑ దే॒వానాం॒ జని॑మాని॒ వేద॑ .. 7.002.10
ఆ యా॑హ్యగ్నే సమిధా॒నో అ॒ర్వాఙింద్రే॑ణ దే॒వైః స॒రథం॑ తు॒రేభిః॑ .
బ॒ర్హిర్న॑ ఆస్తా॒మది॑తిః సుపు॒త్రా స్వాహా॑ దే॒వా అ॒మృతా॑ మాదయంతాం .. 7.002.11

అ॒గ్నిం వో॑ దే॒వమ॒గ్నిభిః॑ స॒జోషా॒ యజి॑ష్ఠం దూ॒తమ॑ధ్వ॒రే కృ॑ణుధ్వం .
యో మర్త్యే॑షు॒ నిధ్రు॑విరృ॒తావా॒ తపు॑ర్మూర్ధా ఘృ॒తాన్నః॑ పావ॒కః .. 7.003.01
ప్రోథ॒దశ్వో॒ న యవ॑సేఽవి॒ష్యన్య॒దా మ॒హః సం॒వర॑ణా॒ద్వ్యస్థా॑త్ .
ఆద॑స్య॒ వాతో॒ అను॑ వాతి శో॒చిరధ॑ స్మ తే॒ వ్రజ॑నం కృ॒ష్ణమ॑స్తి .. 7.003.02
ఉద్యస్య॑ తే॒ నవ॑జాతస్య॒ వృష్ణోఽగ్నే॒ చరం॑త్య॒జరా॑ ఇధా॒నాః .
అచ్ఛా॒ ద్యామ॑రు॒షో ధూ॒మ ఏ॑తి॒ సం దూ॒తో అ॑గ్న॒ ఈయ॑సే॒ హి దే॒వాన్ .. 7.003.03
వి యస్య॑ తే పృథి॒వ్యాం పాజో॒ అశ్రే॑త్తృ॒షు యదన్నా॑ స॒మవృ॑క్త॒ జంభైః॑ .
సేనే॑వ సృ॒ష్టా ప్రసి॑తిష్ట ఏతి॒ యవం॒ న ద॑స్మ జు॒హ్వా॑ వివేక్షి .. 7.003.04
తమిద్దో॒షా తము॒షసి॒ యవి॑ష్ఠమ॒గ్నిమత్యం॒ న మ॑ర్జయంత॒ నరః॑ .
ని॒శిశా॑నా॒ అతి॑థిమస్య॒ యోనౌ॑ దీ॒దాయ॑ శో॒చిరాహు॑తస్య॒ వృష్ణః॑ .. 7.003.05
సు॒సం॒దృక్తే॑ స్వనీక॒ ప్రతీ॑కం॒ వి యద్రు॒క్మో న రోచ॑స ఉపా॒కే .
ది॒వో న తే॑ తన్య॒తురే॑తి॒ శుష్మ॑శ్చి॒త్రో న సూరః॒ ప్రతి॑ చక్షి భా॒నుం .. 7.003.06
యథా॑ వః॒ స్వాహా॒గ్నయే॒ దాశే॑మ॒ పరీళా॑భిర్ఘృ॒తవ॑ద్భిశ్చ హ॒వ్యైః .
తేభి॑ర్నో అగ్నే॒ అమి॑తై॒ర్మహో॑భిః శ॒తం పూ॒ర్భిరాయ॑సీభి॒ర్ని పా॑హి .. 7.003.07
యా వా॑ తే॒ సంతి॑ దా॒శుషే॒ అధృ॑ష్టా॒ గిరో॑ వా॒ యాభి॑ర్నృ॒వతీ॑రురు॒ష్యాః .
తాభి॑ర్నః సూనో సహసో॒ ని పా॑హి॒ స్మత్సూ॒రీంజ॑రి॒తౄంజా॑తవేదః .. 7.003.08
నిర్యత్పూ॒తేవ॒ స్వధి॑తిః॒ శుచి॒ర్గాత్స్వయా॑ కృ॒పా త॒న్వా॒3॒॑ రోచ॑మానః .
ఆ యో మా॒త్రోరు॒శేన్యో॒ జని॑ష్ట దేవ॒యజ్యా॑య సు॒క్రతుః॑ పావ॒కః .. 7.003.09
ఏ॒తా నో॑ అగ్నే॒ సౌభ॑గా దిదీ॒హ్యపి॒ క్రతుం॑ సు॒చేత॑సం వతేమ .
విశ్వా॑ స్తో॒తృభ్యో॑ గృణ॒తే చ॑ సంతు యూ॒యం పా॑త స్వ॒స్తిభిః॒ సదా॑ నః .. 7.003.10

ప్ర వః॑ శు॒క్రాయ॑ భా॒నవే॑ భరధ్వం హ॒వ్యం మ॒తిం చా॒గ్నయే॒ సుపూ॑తం .
యో దైవ్యా॑ని॒ మాను॑షా జ॒నూంష్యం॒తర్విశ్వా॑ని వి॒ద్మనా॒ జిగా॑తి .. 7.004.01
స గృత్సో॑ అ॒గ్నిస్తరు॑ణశ్చిదస్తు॒ యతో॒ యవి॑ష్ఠో॒ అజ॑నిష్ట మా॒తుః .
సం యో వనా॑ యు॒వతే॒ శుచి॑ద॒న్భూరి॑ చి॒దన్నా॒ సమిద॑త్తి స॒ద్యః .. 7.004.02
అ॒స్య దే॒వస్య॑ సం॒సద్యనీ॑కే॒ యం మర్తా॑సః శ్యే॒తం జ॑గృ॒భ్రే .
ని యో గృభం॒ పౌరు॑షేయీము॒వోచ॑ దు॒రోక॑మ॒గ్నిరా॒యవే॑ శుశోచ .. 7.004.03
అ॒యం క॒విరక॑విషు॒ ప్రచే॑తా॒ మర్తే॑ష్వ॒గ్నిర॒మృతో॒ ని ధా॑యి .
స మా నో॒ అత్ర॑ జుహురః సహస్వః॒ సదా॒ త్వే సు॒మన॑సః స్యామ .. 7.004.04
ఆ యో యోనిం॑ దే॒వకృ॑తం స॒సాద॒ క్రత్వా॒ హ్య1॒॑గ్నిర॒మృతా॒ఀ అతా॑రీత్ .
తమోష॑ధీశ్చ వ॒నిన॑శ్చ॒ గర్భం॒ భూమి॑శ్చ వి॒శ్వధా॑యసం బిభర్తి .. 7.004.05
ఈశే॒ హ్య1॒॑గ్నిర॒మృత॑స్య॒ భూరే॒రీశే॑ రా॒యః సు॒వీర్య॑స్య॒ దాతోః॑ .
మా త్వా॑ వ॒యం స॑హసావన్న॒వీరా॒ మాప్స॑వః॒ పరి॑ షదామ॒ మాదు॑వః .. 7.004.06
ప॒రి॒షద్యం॒ హ్యర॑ణస్య॒ రేక్ణో॒ నిత్య॑స్య రా॒యః పత॑యః స్యామ .
న శేషో॑ అగ్నే అ॒న్యజా॑తమ॒స్త్యచే॑తానస్య॒ మా ప॒థో వి దు॑క్షః .. 7.004.07
న॒హి గ్రభా॒యార॑ణః సు॒శేవో॒ఽన్యోద॑ర్యో॒ మన॑సా॒ మంత॒వా ఉ॑ .
అధా॑ చి॒దోకః॒ పున॒రిత్స ఏ॒త్యా నో॑ వా॒జ్య॑భీ॒షాళే॑తు॒ నవ్యః॑ .. 7.004.08
త్వమ॑గ్నే వనుష్య॒తో ని పా॑హి॒ త్వము॑ నః సహసావన్నవ॒ద్యాత్ .
సం త్వా॑ ధ్వస్మ॒న్వద॒భ్యే॑తు॒ పాథః॒ సం ర॒యిః స్పృ॑హ॒యాయ్యః॑ సహ॒స్రీ .. 7.004.09
ఏ॒తా నో॑ అగ్నే॒ సౌభ॑గా దిదీ॒హ్యపి॒ క్రతుం॑ సు॒చేత॑సం వతేమ .
విశ్వా॑ స్తో॒తృభ్యో॑ గృణ॒తే చ॑ సంతు యూ॒యం పా॑త స్వ॒స్తిభిః॒ సదా॑ నః .. 7.004.10

ప్రాగ్నయే॑ త॒వసే॑ భరధ్వం॒ గిరం॑ ది॒వో అ॑ర॒తయే॑ పృథి॒వ్యాః .
యో విశ్వే॑షామ॒మృతా॑నాము॒పస్థే॑ వైశ్వాన॒రో వా॑వృ॒ధే జా॑గృ॒వద్భిః॑ .. 7.005.01
పృ॒ష్టో ది॒వి ధాయ్య॒గ్నిః పృ॑థి॒వ్యాం నే॒తా సింధూ॑నాం వృష॒భః స్తియా॑నాం .
స మాను॑షీర॒భి విశో॒ వి భా॑తి వైశ్వాన॒రో వా॑వృధా॒నో వరే॑ణ .. 7.005.02
త్వద్భి॒యా విశ॑ ఆయ॒న్నసి॑క్నీరసమ॒నా జహ॑తీ॒ర్భోజ॑నాని .
వైశ్వా॑నర పూ॒రవే॒ శోశు॑చానః॒ పురో॒ యద॑గ్నే ద॒రయ॒న్నదీ॑దేః .. 7.005.03
తవ॑ త్రి॒ధాతు॑ పృథి॒వీ ఉ॒త ద్యౌర్వైశ్వా॑నర వ్ర॒తమ॑గ్నే సచంత .
త్వం భా॒సా రోద॑సీ॒ ఆ త॑తం॒థాజ॑స్రేణ శో॒చిషా॒ శోశు॑చానః .. 7.005.04
త్వామ॑గ్నే హ॒రితో॑ వావశా॒నా గిరః॑ సచంతే॒ ధున॑యో ఘృ॒తాచీః॑ .
పతిం॑ కృష్టీ॒నాం ర॒థ్యం॑ రయీ॒ణాం వై॑శ్వాన॒రము॒షసాం॑ కే॒తుమహ్నాం॑ .. 7.005.05
త్వే అ॑సు॒ర్యం1॒॑ వస॑వో॒ న్యృ॑ణ్వ॒న్క్రతుం॒ హి తే॑ మిత్రమహో జు॒షంత॑ .
త్వం దస్యూ॒ఀరోక॑సో అగ్న ఆజ ఉ॒రు జ్యోతి॑ర్జ॒నయ॒న్నార్యా॑య .. 7.005.06
స జాయ॑మానః పర॒మే వ్యో॑మన్వా॒యుర్న పాథః॒ పరి॑ పాసి స॒ద్యః .
త్వం భువ॑నా జ॒నయ॑న్న॒భి క్ర॒న్నప॑త్యాయ జాతవేదో దశ॒స్యన్ .. 7.005.07
తామ॑గ్నే అ॒స్మే ఇష॒మేర॑యస్వ॒ వైశ్వా॑నర ద్యు॒మతీం॑ జాతవేదః .
యయా॒ రాధః॒ పిన్వ॑సి విశ్వవార పృ॒థు శ్రవో॑ దా॒శుషే॒ మర్త్యా॑య .. 7.005.08
తం నో॑ అగ్నే మ॒ఘవ॑ద్భ్యః పురు॒క్షుం ర॒యిం ని వాజం॒ శ్రుత్యం॑ యువస్వ .
వైశ్వా॑నర॒ మహి॑ నః॒ శర్మ॑ యచ్ఛ రు॒ద్రేభి॑రగ్నే॒ వసు॑భిః స॒జోషాః॑ .. 7.005.09

ప్ర స॒మ్రాజో॒ అసు॑రస్య॒ ప్రశ॑స్తిం పుం॒సః కృ॑ష్టీ॒నామ॑ను॒మాద్య॑స్య .
ఇంద్ర॑స్యేవ॒ ప్ర త॒వస॑స్కృ॒తాని॒ వందే॑ దా॒రుం వంద॑మానో వివక్మి .. 7.006.01
క॒విం కే॒తుం ధా॒సిం భా॒నుమద్రే॑ర్హి॒న్వంతి॒ శం రా॒జ్యం రోద॑స్యోః .
పు॒రం॒ద॒రస్య॑ గీ॒ర్భిరా వి॑వాసే॒ఽగ్నేర్వ్ర॒తాని॑ పూ॒ర్వ్యా మ॒హాని॑ .. 7.006.02
న్య॑క్ర॒తూన్గ్ర॒థినో॑ మృ॒ధ్రవా॑చః ప॒ణీఀర॑శ్ర॒ద్ధాఀ అ॑వృ॒ధాఀ అ॑య॒జ్ఞాన్ .
ప్రప్ర॒ తాందస్యూ॑ఀర॒గ్నిర్వి॑వాయ॒ పూర్వ॑శ్చకా॒రాప॑రా॒ఀ అయ॑జ్యూన్ .. 7.006.03
యో అ॑పా॒చీనే॒ తమ॑సి॒ మదం॑తీః॒ ప్రాచీ॑శ్చ॒కార॒ నృత॑మః॒ శచీ॑భిః .
తమీశా॑నం॒ వస్వో॑ అ॒గ్నిం గృ॑ణీ॒షేఽనా॑నతం ద॒మయం॑తం పృత॒న్యూన్ .. 7.006.04
యో దే॒హ్యో॒3॒॑ అన॑మయద్వధ॒స్నైర్యో అ॒ర్యప॑త్నీరు॒షస॑శ్చ॒కార॑ .
స ని॒రుధ్యా॒ నహు॑షో య॒హ్వో అ॒గ్నిర్విశ॑శ్చక్రే బలి॒హృతః॒ సహో॑భిః .. 7.006.05
యస్య॒ శర్మ॒న్నుప॒ విశ్వే॒ జనా॑స॒ ఏవై॑స్త॒స్థుః సు॑మ॒తిం భిక్ష॑మాణాః .
వై॒శ్వా॒న॒రో వర॒మా రోద॑స్యో॒రాగ్నిః స॑సాద పి॒త్రోరు॒పస్థం॑ .. 7.006.06
ఆ దే॒వో ద॑దే బు॒ధ్న్యా॒3॒॑ వసూ॑ని వైశ్వాన॒ర ఉది॑తా॒ సూర్య॑స్య .
ఆ స॑ము॒ద్రాదవ॑రా॒దా పర॑స్మా॒దాగ్నిర్ద॑దే ది॒వ ఆ పృ॑థి॒వ్యాః .. 7.006.07

ప్ర వో॑ దే॒వం చి॑త్సహసా॒నమ॒గ్నిమశ్వం॒ న వా॒జినం॑ హిషే॒ నమో॑భిః .
భవా॑ నో దూ॒తో అ॑ధ్వ॒రస్య॑ వి॒ద్వాంత్మనా॑ దే॒వేషు॑ వివిదే మి॒తద్రుః॑ .. 7.007.01
ఆ యా॑హ్యగ్నే ప॒థ్యా॒3॒॑ అను॒ స్వా మం॒ద్రో దే॒వానాం॑ స॒ఖ్యం జు॑షా॒ణః .
ఆ సాను॒ శుష్మై॑ర్న॒దయ॑న్పృథి॒వ్యా జంభే॑భి॒ర్విశ్వ॑ము॒శధ॒గ్వనా॑ని .. 7.007.02
ప్రా॒చీనో॑ య॒జ్ఞః సుధి॑తం॒ హి బ॒ర్హిః ప్రీ॑ణీ॒తే అ॒గ్నిరీ॑ళి॒తో న హోతా॑ .
ఆ మా॒తరా॑ వి॒శ్వవా॑రే హువా॒నో యతో॑ యవిష్ఠ జజ్ఞి॒షే సు॒శేవః॑ .. 7.007.03
స॒ద్యో అ॑ధ్వ॒రే ర॑థి॒రం జ॑నంత॒ మాను॑షాసో॒ విచే॑తసో॒ య ఏ॑షాం .
వి॒శామ॑ధాయి వి॒శ్పతి॑ర్దురో॒ణే॒3॒॑ఽగ్నిర్మం॒ద్రో మధు॑వచా ఋ॒తావా॑ .. 7.007.04
అసా॑ది వృ॒తో వహ్ని॑రాజగ॒న్వాన॒గ్నిర్బ్ర॒హ్మా నృ॒షద॑నే విధ॒ర్తా .
ద్యౌశ్చ॒ యం పృ॑థి॒వీ వా॑వృ॒ధాతే॒ ఆ యం హోతా॒ యజ॑తి వి॒శ్వవా॑రం .. 7.007.05
ఏ॒తే ద్యు॒మ్నేభి॒ర్విశ్వ॒మాతి॑రంత॒ మంత్రం॒ యే వారం॒ నర్యా॒ అత॑క్షన్ .
ప్ర యే విశ॑స్తి॒రంత॒ శ్రోష॑మాణా॒ ఆ యే మే॑ అ॒స్య దీధ॑యన్నృ॒తస్య॑ .. 7.007.06
నూ త్వామ॑గ్న ఈమహే॒ వసి॑ష్ఠా ఈశా॒నం సూ॑నో సహసో॒ వసూ॑నాం .
ఇషం॑ స్తో॒తృభ్యో॑ మ॒ఘవ॑ద్భ్య ఆనడ్యూ॒యం పా॑త స్వ॒స్తిభిః॒ సదా॑ నః .. 7.007.07

ఇం॒ధే రాజా॒ సమ॒ర్యో నమో॑భి॒ర్యస్య॒ ప్రతీ॑క॒మాహు॑తం ఘృ॒తేన॑ .
నరో॑ హ॒వ్యేభి॑రీళతే స॒బాధ॒ ఆగ్నిరగ్ర॑ ఉ॒షసా॑మశోచి .. 7.008.01
అ॒యము॒ ష్య సుమ॑హాఀ అవేది॒ హోతా॑ మం॒ద్రో మను॑షో య॒హ్వో అ॒గ్నిః .
వి భా అ॑కః ససృజా॒నః పృ॑థి॒వ్యాం కృ॒ష్ణప॑వి॒రోష॑ధీభిర్వవక్షే .. 7.008.02
కయా॑ నో అగ్నే॒ వి వ॑సః సువృ॒క్తిం కాము॑ స్వ॒ధామృ॑ణవః శ॒స్యమా॑నః .
క॒దా భ॑వేమ॒ పత॑యః సుదత్ర రా॒యో వం॒తారో॑ దు॒ష్టర॑స్య సా॒ధోః .. 7.008.03
ప్రప్రా॒యమ॒గ్నిర్భ॑ర॒తస్య॑ శృణ్వే॒ వి యత్సూర్యో॒ న రోచ॑తే బృ॒హద్భాః .
అ॒భి యః పూ॒రుం పృత॑నాసు త॒స్థౌ ద్యు॑తా॒నో దైవ్యో॒ అతి॑థిః శుశోచ .. 7.008.04
అస॒న్నిత్త్వే ఆ॒హవ॑నాని॒ భూరి॒ భువో॒ విశ్వే॑భిః సు॒మనా॒ అనీ॑కైః .
స్తు॒తశ్చి॑దగ్నే శృణ్విషే గృణా॒నః స్వ॒యం వ॑ర్ధస్వ త॒న్వం॑ సుజాత .. 7.008.05
ఇ॒దం వచః॑ శత॒సాః సంస॑హస్ర॒ముద॒గ్నయే॑ జనిషీష్ట ద్వి॒బర్హాః॑ .
శం యత్స్తో॒తృభ్య॑ ఆ॒పయే॒ భవా॑తి ద్యు॒మద॑మీవ॒చాత॑నం రక్షో॒హా .. 7.008.06
నూ త్వామ॑గ్న ఈమహే॒ వసి॑ష్ఠా ఈశా॒నం సూ॑నో సహసో॒ వసూ॑నాం .
ఇషం॑ స్తో॒తృభ్యో॑ మ॒ఘవ॑ద్భ్య ఆనడ్యూ॒యం పా॑త స్వ॒స్తిభిః॒ సదా॑ నః .. 7.008.07

అబో॑ధి జా॒ర ఉ॒షసా॑ము॒పస్థా॒ద్ధోతా॑ మం॒ద్రః క॒విత॑మః పావ॒కః .
దధా॑తి కే॒తుము॒భయ॑స్య జం॒తోర్హ॒వ్యా దే॒వేషు॒ ద్రవి॑ణం సు॒కృత్సు॑ .. 7.009.01
స సు॒క్రతు॒ర్యో వి దురః॑ పణీ॒నాం పు॑నా॒నో అ॒ర్కం పు॑రు॒భోజ॑సం నః .
హోతా॑ మం॒ద్రో వి॒శాం దమూ॑నాస్తి॒రస్తమో॑ దదృశే రా॒మ్యాణాం॑ .. 7.009.02
అమూ॑రః క॒విరది॑తిర్వి॒వస్వా॑న్సుసం॒సన్మి॒త్రో అతి॑థిః శి॒వో నః॑ .
చి॒త్రభా॑నురు॒షసాం॑ భా॒త్యగ్రే॒ఽపాం గర్భః॑ ప్ర॒స్వ1॒॑ ఆ వి॑వేశ .. 7.009.03
ఈ॒ళేన్యో॑ వో॒ మను॑షో యు॒గేషు॑ సమన॒గా అ॑శుచజ్జా॒తవే॑దాః .
సు॒సం॒దృశా॑ భా॒నునా॒ యో వి॒భాతి॒ ప్రతి॒ గావః॑ సమిధా॒నం బు॑ధంత .. 7.009.04
అగ్నే॑ యా॒హి దూ॒త్యం1॒॑ మా రి॑షణ్యో దే॒వాఀ అచ్ఛా॑ బ్రహ్మ॒కృతా॑ గ॒ణేన॑ .
సర॑స్వతీం మ॒రుతో॑ అ॒శ్వినా॒పో యక్షి॑ దే॒వాన్ర॑త్న॒ధేయా॑య॒ విశ్వా॑న్ .. 7.009.05
త్వామ॑గ్నే సమిధా॒నో వసి॑ష్ఠో॒ జరూ॑థం హ॒న్యక్షి॑ రా॒యే పురం॑ధిం .
పు॒రు॒ణీ॒థా జా॑తవేదో జరస్వ యూ॒యం పా॑త స్వ॒స్తిభిః॒ సదా॑ నః .. 7.009.06

ఉ॒షో న జా॒రః పృ॒థు పాజో॑ అశ్రే॒ద్దవి॑ద్యుత॒ద్దీద్య॒చ్ఛోశు॑చానః .
వృషా॒ హరిః॒ శుచి॒రా భా॑తి భా॒సా ధియో॑ హిన్వా॒న ఉ॑శ॒తీర॑జీగః .. 7.010.01
స్వ1॒॑ర్ణ వస్తో॑రు॒షసా॑మరోచి య॒జ్ఞం త॑న్వా॒నా ఉ॒శిజో॒ న మన్మ॑ .
అ॒గ్నిర్జన్మా॑ని దే॒వ ఆ వి వి॒ద్వాంద్ర॒వద్దూ॒తో దే॑వ॒యావా॒ వని॑ష్ఠః .. 7.010.02
అచ్ఛా॒ గిరో॑ మ॒తయో॑ దేవ॒యంతీ॑ర॒గ్నిం యం॑తి॒ ద్రవి॑ణం॒ భిక్ష॑మాణాః .
సు॒సం॒దృశం॑ సు॒ప్రతీ॑కం॒ స్వంచం॑ హవ్య॒వాహ॑మర॒తిం మాను॑షాణాం .. 7.010.03
ఇంద్రం॑ నో అగ్నే॒ వసు॑భిః స॒జోషా॑ రు॒ద్రం రు॒ద్రేభి॒రా వ॑హా బృ॒హంతం॑ .
ఆ॒ది॒త్యేభి॒రది॑తిం వి॒శ్వజ॑న్యాం॒ బృహ॒స్పతి॒మృక్వ॑భిర్వి॒శ్వవా॑రం .. 7.010.04
మం॒ద్రం హోతా॑రము॒శిజో॒ యవి॑ష్ఠమ॒గ్నిం విశ॑ ఈళతే అధ్వ॒రేషు॑ .
స హి క్షపా॑వా॒ఀ అభ॑వద్రయీ॒ణామతం॑ద్రో దూ॒తో య॒జథా॑య దే॒వాన్ .. 7.010.05

మ॒హాఀ అ॑స్యధ్వ॒రస్య॑ ప్రకే॒తో న ఋ॒తే త్వద॒మృతా॑ మాదయంతే .
ఆ విశ్వే॑భిః స॒రథం॑ యాహి దే॒వైర్న్య॑గ్నే॒ హోతా॑ ప్రథ॒మః స॑దే॒హ .. 7.011.01
త్వామీ॑ళతే అజి॒రం దూ॒త్యా॑య హ॒విష్మం॑తః॒ సద॒మిన్మాను॑షాసః .
యస్య॑ దే॒వైరాస॑దో బ॒ర్హిర॒గ్నేఽహా॑న్యస్మై సు॒దినా॑ భవంతి .. 7.011.02
త్రిశ్చి॑ద॒క్తోః ప్ర చి॑కితు॒ర్వసూ॑ని॒ త్వే అం॒తర్దా॒శుషే॒ మర్త్యా॑య .
మ॒ను॒ష్వద॑గ్న ఇ॒హ య॑క్షి దే॒వాన్భవా॑ నో దూ॒తో అ॑భిశస్తి॒పావా॑ .. 7.011.03
అ॒గ్నిరీ॑శే బృహ॒తో అ॑ధ్వ॒రస్యా॒గ్నిర్విశ్వ॑స్య హ॒విషః॑ కృ॒తస్య॑ .
క్రతుం॒ హ్య॑స్య॒ వస॑వో జు॒షంతాథా॑ దే॒వా ద॑ధిరే హవ్య॒వాహం॑ .. 7.011.04
ఆగ్నే॑ వహ హవి॒రద్యా॑య దే॒వానింద్ర॑జ్యేష్ఠాస ఇ॒హ మా॑దయంతాం .
ఇ॒మం య॒జ్ఞం ది॒వి దే॒వేషు॑ ధేహి యూ॒యం పా॑త స్వ॒స్తిభిః॒ సదా॑ నః .. 7.011.05

అగ॑న్మ మ॒హా నమ॑సా॒ యవి॑ష్ఠం॒ యో దీ॒దాయ॒ సమి॑ద్ధః॒ స్వే దు॑రో॒ణే .
చి॒త్రభా॑నుం॒ రోద॑సీ అం॒తరు॒ర్వీ స్వా॑హుతం వి॒శ్వతః॑ ప్ర॒త్యంచం॑ .. 7.012.01
స మ॒హ్నా విశ్వా॑ దురి॒తాని॑ సా॒హ్వాన॒గ్నిః ష్ట॑వే॒ దమ॒ ఆ జా॒తవే॑దాః .
స నో॑ రక్షిషద్దురి॒తాద॑వ॒ద్యాద॒స్మాన్గృ॑ణ॒త ఉ॒త నో॑ మ॒ఘోనః॑ .. 7.012.02
త్వం వరు॑ణ ఉ॒త మి॒త్రో అ॑గ్నే॒ త్వాం వ॑ర్ధంతి మ॒తిభి॒ర్వసి॑ష్ఠాః .
త్వే వసు॑ సుషణ॒నాని॑ సంతు యూ॒యం పా॑త స్వ॒స్తిభిః॒ సదా॑ నః .. 7.012.03

ప్రాగ్నయే॑ విశ్వ॒శుచే॑ ధియం॒ధే॑ఽసుర॒ఘ్నే మన్మ॑ ధీ॒తిం భ॑రధ్వం .
భరే॑ హ॒విర్న బ॒ర్హిషి॑ ప్రీణా॒నో వై॑శ్వాన॒రాయ॒ యత॑యే మతీ॒నాం .. 7.013.01
త్వమ॑గ్నే శో॒చిషా॒ శోశు॑చాన॒ ఆ రోద॑సీ అపృణా॒ జాయ॑మానః .
త్వం దే॒వాఀ అ॒భిశ॑స్తేరముంచో॒ వైశ్వా॑నర జాతవేదో మహి॒త్వా .. 7.013.02
జా॒తో యద॑గ్నే॒ భువ॑నా॒ వ్యఖ్యః॑ ప॒శూన్న గో॒పా ఇర్యః॒ పరి॑జ్మా .
వైశ్వా॑నర॒ బ్రహ్మ॑ణే వింద గా॒తుం యూ॒యం పా॑త స్వ॒స్తిభిః॒ సదా॑ నః .. 7.013.03

స॒మిధా॑ జా॒తవే॑దసే దే॒వాయ॑ దే॒వహూ॑తిభిః .
హ॒విర్భిః॑ శు॒క్రశో॑చిషే నమ॒స్వినో॑ వ॒యం దా॑శేమా॒గ్నయే॑ .. 7.014.01
వ॒యం తే॑ అగ్నే స॒మిధా॑ విధేమ వ॒యం దా॑శేమ సుష్టు॒తీ య॑జత్ర .
వ॒యం ఘృ॒తేనా॑ధ్వరస్య హోతర్వ॒యం దే॑వ హ॒విషా॑ భద్రశోచే .. 7.014.02
ఆ నో॑ దే॒వేభి॒రుప॑ దే॒వహూ॑తి॒మగ్నే॑ యా॒హి వష॑ట్కృతిం జుషా॒ణః .
తుభ్యం॑ దే॒వాయ॒ దాశ॑తః స్యామ యూ॒యం పా॑త స్వ॒స్తిభిః॒ సదా॑ నః .. 7.014.03

ఉ॒ప॒సద్యా॑య మీ॒ళ్హుష॑ ఆ॒స్యే॑ జుహుతా హ॒విః .
యో నో॒ నేది॑ష్ఠ॒మాప్యం॑ .. 7.015.01
యః పంచ॑ చర్ష॒ణీర॒భి ని॑ష॒సాద॒ దమే॑దమే .
క॒విర్గృ॒హప॑తి॒ర్యువా॑ .. 7.015.02
స నో॒ వేదో॑ అ॒మాత్య॑మ॒గ్నీ ర॑క్షతు వి॒శ్వతః॑ .
ఉ॒తాస్మాన్పా॒త్వంహ॑సః .. 7.015.03
నవం॒ ను స్తోమ॑మ॒గ్నయే॑ ది॒వః శ్యే॒నాయ॑ జీజనం .
వస్వః॑ కు॒విద్వ॒నాతి॑ నః .. 7.015.04
స్పా॒ర్హా యస్య॒ శ్రియో॑ దృ॒శే ర॒యిర్వీ॒రవ॑తో యథా .
అగ్రే॑ య॒జ్ఞస్య॒ శోచ॑తః .. 7.015.05
సేమాం వే॑తు॒ వష॑ట్కృతిమ॒గ్నిర్జు॑షత నో॒ గిరః॑ .
యజి॑ష్ఠో హవ్య॒వాహ॑నః .. 7.015.06
ని త్వా॑ నక్ష్య విశ్పతే ద్యు॒మంతం॑ దేవ ధీమహి .
సు॒వీర॑మగ్న ఆహుత .. 7.015.07
క్షప॑ ఉ॒స్రశ్చ॑ దీదిహి స్వ॒గ్నయ॒స్త్వయా॑ వ॒యం .
సు॒వీర॒స్త్వమ॑స్మ॒యుః .. 7.015.08
ఉప॑ త్వా సా॒తయే॒ నరో॒ విప్రా॑సో యంతి ధీ॒తిభిః॑ .
ఉపాక్ష॑రా సహ॒స్రిణీ॑ .. 7.015.09
అ॒గ్నీ రక్షాం॑సి సేధతి శు॒క్రశో॑చి॒రమ॑ర్త్యః .
శుచిః॑ పావ॒క ఈడ్యః॑ .. 7.015.10
స నో॒ రాధాం॒స్యా భ॒రేశా॑నః సహసో యహో .
భగ॑శ్చ దాతు॒ వార్యం॑ .. 7.015.11
త్వమ॑గ్నే వీ॒రవ॒ద్యశో॑ దే॒వశ్చ॑ సవి॒తా భగః॑ .
దితి॑శ్చ దాతి॒ వార్యం॑ .. 7.015.12
అగ్నే॒ రక్షా॑ ణో॒ అంహ॑సః॒ ప్రతి॑ ష్మ దేవ॒ రీష॑తః .
తపి॑ష్ఠైర॒జరో॑ దహ .. 7.015.13
అధా॑ మ॒హీ న॒ ఆయ॒స్యనా॑ధృష్టో॒ నృపీ॑తయే .
పూర్భ॑వా శ॒తభు॑జిః .. 7.015.14
త్వం నః॑ పా॒హ్యంహ॑సో॒ దోషా॑వస్తరఘాయ॒తః .
దివా॒ నక్త॑మదాభ్య .. 7.015.15

ఏ॒నా వో॑ అ॒గ్నిం నమ॑సో॒ర్జో నపా॑త॒మా హు॑వే .
ప్రి॒యం చేతి॑ష్ఠమర॒తిం స్వ॑ధ్వ॒రం విశ్వ॑స్య దూ॒తమ॒మృతం॑ .. 7.016.01
స యో॑జతే అరు॒షా వి॒శ్వభో॑జసా॒ స దు॑ద్రవ॒త్స్వా॑హుతః .
సు॒బ్రహ్మా॑ య॒జ్ఞః సు॒శమీ॒ వసూ॑నాం దే॒వం రాధో॒ జనా॑నాం .. 7.016.02
ఉద॑స్య శో॒చిర॑స్థాదా॒జుహ్వా॑నస్య మీ॒ళ్హుషః॑ .
ఉద్ధూ॒మాసో॑ అరు॒షాసో॑ దివి॒స్పృశః॒ సమ॒గ్నిమిం॑ధతే॒ నరః॑ .. 7.016.03
తం త్వా॑ దూ॒తం కృ॑ణ్మహే య॒శస్త॑మం దే॒వాఀ ఆ వీ॒తయే॑ వహ .
విశ్వా॑ సూనో సహసో మర్త॒భోజ॑నా॒ రాస్వ॒ తద్యత్త్వేమ॑హే .. 7.016.04
త్వమ॑గ్నే గృ॒హప॑తి॒స్త్వం హోతా॑ నో అధ్వ॒రే .
త్వం పోతా॑ విశ్వవార॒ ప్రచే॑తా॒ యక్షి॒ వేషి॑ చ॒ వార్యం॑ .. 7.016.05
కృ॒ధి రత్నం॒ యజ॑మానాయ సుక్రతో॒ త్వం హి ర॑త్న॒ధా అసి॑ .
ఆ న॑ ఋ॒తే శి॑శీహి॒ విశ్వ॑మృ॒త్విజం॑ సు॒శంసో॒ యశ్చ॒ దక్ష॑తే .. 7.016.06
త్వే అ॑గ్నే స్వాహుత ప్రి॒యాసః॑ సంతు సూ॒రయః॑ .
యం॒తారో॒ యే మ॒ఘవా॑నో॒ జనా॑నామూ॒ర్వాందయం॑త॒ గోనాం॑ .. 7.016.07
యేషా॒మిళా॑ ఘృ॒తహ॑స్తా దురో॒ణ ఆఀ అపి॑ ప్రా॒తా ని॒షీద॑తి .
తాఀస్త్రా॑యస్వ సహస్య ద్రు॒హో ని॒దో యచ్ఛా॑ నః॒ శర్మ॑ దీర్ఘ॒శ్రుత్ .. 7.016.08
స మం॒ద్రయా॑ చ జి॒హ్వయా॒ వహ్ని॑రా॒సా వి॒దుష్ట॑రః .
అగ్నే॑ ర॒యిం మ॒ఘవ॑ద్భ్యో న॒ ఆ వ॑హ హ॒వ్యదా॑తిం చ సూదయ .. 7.016.09
యే రాధాం॑సి॒ దద॒త్యశ్వ్యా॑ మ॒ఘా కామే॑న॒ శ్రవ॑సో మ॒హః .
తాఀ అంహ॑సః పిపృహి ప॒ర్తృభి॒ష్ట్వం శ॒తం పూ॒ర్భిర్య॑విష్ఠ్య .. 7.016.10
దే॒వో వో॑ ద్రవిణో॒దాః పూ॒ర్ణాం వి॑వష్ట్యా॒సిచం॑ .
ఉద్వా॑ సిం॒చధ్వ॒ముప॑ వా పృణధ్వ॒మాదిద్వో॑ దే॒వ ఓ॑హతే .. 7.016.11
తం హోతా॑రమధ్వ॒రస్య॒ ప్రచే॑తసం॒ వహ్నిం॑ దే॒వా అ॑కృణ్వత .
దధా॑తి॒ రత్నం॑ విధ॒తే సు॒వీర్య॑మ॒గ్నిర్జనా॑య దా॒శుషే॑ .. 7.016.12

అగ్నే॒ భవ॑ సుష॒మిధా॒ సమి॑ద్ధ ఉ॒త బ॒ర్హిరు॑ర్వి॒యా వి స్తృ॑ణీతాం .. 7.017.01
ఉ॒త ద్వార॑ ఉశ॒తీర్వి శ్ర॑యంతాము॒త దే॒వాఀ ఉ॑శ॒త ఆ వ॑హే॒హ .. 7.017.02
అగ్నే॑ వీ॒హి హ॒విషా॒ యక్షి॑ దే॒వాన్స్వ॑ధ్వ॒రా కృ॑ణుహి జాతవేదః .. 7.017.03
స్వ॒ధ్వ॒రా క॑రతి జా॒తవే॑దా॒ యక్ష॑ద్దే॒వాఀ అ॒మృతా॑న్పి॒ప్రయ॑చ్చ .. 7.017.04
వంస్వ॒ విశ్వా॒ వార్యా॑ణి ప్రచేతః స॒త్యా భ॑వంత్వా॒శిషో॑ నో అ॒ద్య .. 7.017.05
త్వాము॒ తే ద॑ధిరే హవ్య॒వాహం॑ దే॒వాసో॑ అగ్న ఊ॒ర్జ ఆ నపా॑తం .. 7.017.06
తే తే॑ దే॒వాయ॒ దాశ॑తః స్యామ మ॒హో నో॒ రత్నా॒ వి ద॑ధ ఇయా॒నః .. 7.017.07

త్వే హ॒ యత్పి॒తర॑శ్చిన్న ఇంద్ర॒ విశ్వా॑ వా॒మా జ॑రి॒తారో॒ అస॑న్వన్ .
త్వే గావః॑ సు॒దుఘా॒స్త్వే హ్యశ్వా॒స్త్వం వసు॑ దేవయ॒తే వని॑ష్ఠః .. 7.018.01
రాజే॑వ॒ హి జని॑భిః॒ క్షేష్యే॒వావ॒ ద్యుభి॑ర॒భి వి॒దుష్క॒విః సన్ .
పి॒శా గిరో॑ మఘవ॒న్గోభి॒రశ్వై॑స్త్వాయ॒తః శి॑శీహి రా॒యే అ॒స్మాన్ .. 7.018.02
ఇ॒మా ఉ॑ త్వా పస్పృధా॒నాసో॒ అత్ర॑ మం॒ద్రా గిరో॑ దేవ॒యంతీ॒రుప॑ స్థుః .
అ॒ర్వాచీ॑ తే ప॒థ్యా॑ రా॒య ఏ॑తు॒ స్యామ॑ తే సుమ॒తావిం॑ద్ర॒ శర్మ॑న్ .. 7.018.03
ధే॒నుం న త్వా॑ సూ॒యవ॑సే॒ దుదు॑క్ష॒న్నుప॒ బ్రహ్మా॑ణి ససృజే॒ వసి॑ష్ఠః .
త్వామిన్మే॒ గోప॑తిం॒ విశ్వ॑ ఆ॒హా న॒ ఇంద్రః॑ సుమ॒తిం గం॒త్వచ్ఛ॑ .. 7.018.04
అర్ణాం॑సి చిత్పప్రథా॒నా సు॒దాస॒ ఇంద్రో॑ గా॒ధాన్య॑కృణోత్సుపా॒రా .
శర్ధం॑తం శి॒మ్యుము॒చథ॑స్య॒ నవ్యః॒ శాపం॒ సింధూ॑నామకృణో॒దశ॑స్తీః .. 7.018.05
పు॒రో॒ళా ఇత్తు॒ర్వశో॒ యక్షు॑రాసీద్రా॒యే మత్స్యా॑సో॒ నిశి॑తా॒ అపీ॑వ .
శ్రు॒ష్టిం చ॑క్రు॒ర్భృగ॑వో ద్రు॒హ్యవ॑శ్చ॒ సఖా॒ సఖా॑యమతర॒ద్విషూ॑చోః .. 7.018.06
ఆ ప॒క్థాసో॑ భలా॒నసో॑ భనం॒తాలి॑నాసో విషా॒ణినః॑ శి॒వాసః॑ .
ఆ యోఽన॑యత్సధ॒మా ఆర్య॑స్య గ॒వ్యా తృత్సు॑భ్యో అజగన్యు॒ధా నౄన్ .. 7.018.07
దు॒రా॒ధ్యో॒3॒॑ అది॑తిం స్రే॒వయం॑తోఽచే॒తసో॒ వి జ॑గృభ్రే॒ పరు॑ష్ణీం .
మ॒హ్నావి॑వ్యక్పృథి॒వీం పత్య॑మానః ప॒శుష్క॒విర॑శయ॒చ్చాయ॑మానః .. 7.018.08
ఈ॒యురర్థం॒ న న్య॒ర్థం పరు॑ష్ణీమా॒శుశ్చ॒నేద॑భిపి॒త్వం జ॑గామ .
సు॒దాస॒ ఇంద్రః॑ సు॒తుకా॑ఀ అ॒మిత్రా॒నరం॑ధయ॒న్మాను॑షే॒ వధ్రి॑వాచః .. 7.018.09
ఈ॒యుర్గావో॒ న యవ॑సా॒దగో॑పా యథాకృ॒తమ॒భి మి॒త్రం చి॒తాసః॑ .
పృశ్ని॑గావః॒ పృశ్ని॑నిప్రేషితాసః శ్రు॒ష్టిం చ॑క్రుర్ని॒యుతో॒ రంత॑యశ్చ .. 7.018.10
ఏకం॑ చ॒ యో విం॑శ॒తిం చ॑ శ్రవ॒స్యా వై॑క॒ర్ణయో॒ర్జనా॒న్రాజా॒ న్యస్తః॑ .
ద॒స్మో న సద్మ॒న్ని శి॑శాతి బ॒ర్హిః శూరః॒ సర్గ॑మకృణో॒దింద్ర॑ ఏషాం .. 7.018.11
అధ॑ శ్రు॒తం క॒వషం॑ వృ॒ద్ధమ॒ప్స్వను॑ ద్రు॒హ్యుం ని వృ॑ణ॒గ్వజ్ర॑బాహుః .
వృ॒ణా॒నా అత్ర॑ స॒ఖ్యాయ॑ స॒ఖ్యం త్వా॒యంతో॒ యే అమ॑ద॒న్నను॑ త్వా .. 7.018.12
వి స॒ద్యో విశ్వా॑ దృంహి॒తాన్యే॑షా॒మింద్రః॒ పురః॒ సహ॑సా స॒ప్త ద॑ర్దః .
వ్యాన॑వస్య॒ తృత్స॑వే॒ గయం॑ భా॒గ్జేష్మ॑ పూ॒రుం వి॒దథే॑ మృ॒ధ్రవా॑చం .. 7.018.13
ని గ॒వ్యవోఽన॑వో ద్రు॒హ్యవ॑శ్చ ష॒ష్టిః శ॒తా సు॑షుపుః॒ షట్ స॒హస్రా॑ .
ష॒ష్టిర్వీ॒రాసో॒ అధి॒ షడ్దు॑వో॒యు విశ్వేదింద్ర॑స్య వీ॒ర్యా॑ కృ॒తాని॑ .. 7.018.14
ఇంద్రే॑ణై॒తే తృత్స॑వో॒ వేవి॑షాణా॒ ఆపో॒ న సృ॒ష్టా అ॑ధవంత॒ నీచీః॑ .
దు॒ర్మి॒త్రాసః॑ ప్రకల॒విన్మిమా॑నా జ॒హుర్విశ్వా॑ని॒ భోజ॑నా సు॒దాసే॑ .. 7.018.15
అ॒ర్ధం వీ॒రస్య॑ శృత॒పామ॑నిం॒ద్రం పరా॒ శర్ధం॑తం నునుదే అ॒భి క్షాం .
ఇంద్రో॑ మ॒న్యుం మ॑న్యు॒మ్యో॑ మిమాయ భే॒జే ప॒థో వ॑ర్త॒నిం పత్య॑మానః .. 7.018.16
ఆ॒ధ్రేణ॑ చి॒త్తద్వేకం॑ చకార సిం॒హ్యం॑ చి॒త్పేత్వే॑నా జఘాన .
అవ॑ స్ర॒క్తీర్వే॒శ్యా॑వృశ్చ॒దింద్రః॒ ప్రాయ॑చ్ఛ॒ద్విశ్వా॒ భోజ॑నా సు॒దాసే॑ .. 7.018.17
శశ్వం॑తో॒ హి శత్ర॑వో రార॒ధుష్టే॑ భే॒దస్య॑ చి॒చ్ఛర్ధ॑తో వింద॒ రంధిం॑ .
మర్తా॒ఀ ఏనః॑ స్తువ॒తో యః కృ॒ణోతి॑ తి॒గ్మం తస్మి॒న్ని జ॑హి॒ వజ్ర॑మింద్ర .. 7.018.18
ఆవ॒దింద్రం॑ య॒మునా॒ తృత్స॑వశ్చ॒ ప్రాత్ర॑ భే॒దం స॒ర్వతా॑తా ముషాయత్ .
అ॒జాస॑శ్చ॒ శిగ్ర॑వో॒ యక్ష॑వశ్చ బ॒లిం శీ॒ర్షాణి॑ జభ్రు॒రశ్వ్యా॑ని .. 7.018.19
న త॑ ఇంద్ర సుమ॒తయో॒ న రాయః॑ సం॒చక్షే॒ పూర్వా॑ ఉ॒షసో॒ న నూత్నాః॑ .
దేవ॑కం చిన్మాన్యమా॒నం జ॑ఘం॒థావ॒ త్మనా॑ బృహ॒తః శంబ॑రం భేత్ .. 7.018.20
ప్ర యే గృ॒హాదమ॑మదుస్త్వా॒యా ప॑రాశ॒రః శ॒తయా॑తు॒ర్వసి॑ష్ఠః .
న తే॑ భో॒జస్య॑ స॒ఖ్యం మృ॑షం॒తాధా॑ సూ॒రిభ్యః॑ సు॒దినా॒ వ్యు॑చ్ఛాన్ .. 7.018.21
ద్వే నప్తు॑ర్దే॒వవ॑తః శ॒తే గోర్ద్వా రథా॑ వ॒ధూమం॑తా సు॒దాసః॑ .
అర్హ॑న్నగ్నే పైజవ॒నస్య॒ దానం॒ హోతే॑వ॒ సద్మ॒ పర్యే॑మి॒ రేభ॑న్ .. 7.018.22
చ॒త్వారో॑ మా పైజవ॒నస్య॒ దానాః॒ స్మద్ది॑ష్టయః కృశ॒నినో॑ నిరే॒కే .
ఋ॒జ్రాసో॑ మా పృథివి॒ష్ఠాః సు॒దాస॑స్తో॒కం తో॒కాయ॒ శ్రవ॑సే వహంతి .. 7.018.23
యస్య॒ శ్రవో॒ రోద॑సీ అం॒తరు॒ర్వీ శీ॒ర్ష్ణేశీ॑ర్ష్ణే విబ॒భాజా॑ విభ॒క్తా .
స॒ప్తేదింద్రం॒ న స్ర॒వతో॑ గృణంతి॒ ని యు॑ధ్యామ॒ధిమ॑శిశాద॒భీకే॑ .. 7.018.24
ఇ॒మం న॑రో మరుతః సశ్చ॒తాను॒ దివో॑దాసం॒ న పి॒తరం॑ సు॒దాసః॑ .
అ॒వి॒ష్టనా॑ పైజవ॒నస్య॒ కేతం॑ దూ॒ణాశం॑ క్ష॒త్రమ॒జరం॑ దువో॒యు .. 7.018.25

యస్తి॒గ్మశృం॑గో వృష॒భో న భీ॒మ ఏకః॑ కృ॒ష్టీశ్చ్యా॒వయ॑తి॒ ప్ర విశ్వాః॑ .
యః శశ్వ॑తో॒ అదా॑శుషో॒ గయ॑స్య ప్రయం॒తాసి॒ సుష్వి॑తరాయ॒ వేదః॑ .. 7.019.01
త్వం హ॒ త్యదిం॑ద్ర॒ కుత్స॑మావః॒ శుశ్రూ॑షమాణస్త॒న్వా॑ సమ॒ర్యే .
దాసం॒ యచ్ఛుష్ణం॒ కుయ॑వం॒ న్య॑స్మా॒ అరం॑ధయ ఆర్జునే॒యాయ॒ శిక్ష॑న్ .. 7.019.02
త్వం ధృ॑ష్ణో ధృష॒తా వీ॒తహ॑వ్యం॒ ప్రావో॒ విశ్వా॑భిరూ॒తిభిః॑ సు॒దాసం॑ .
ప్ర పౌరు॑కుత్సిం త్ర॒సద॑స్యుమావః॒ క్షేత్ర॑సాతా వృత్ర॒హత్యే॑షు పూ॒రుం .. 7.019.03
త్వం నృభి॑ర్నృమణో దే॒వవీ॑తౌ॒ భూరీ॑ణి వృ॒త్రా హ॑ర్యశ్వ హంసి .
త్వం ని దస్యుం॒ చుము॑రిం॒ ధునిం॒ చాస్వా॑పయో ద॒భీత॑యే సు॒హంతు॑ .. 7.019.04
తవ॑ చ్యౌ॒త్నాని॑ వజ్రహస్త॒ తాని॒ నవ॒ యత్పురో॑ నవ॒తిం చ॑ స॒ద్యః .
ని॒వేశ॑నే శతత॒మావి॑వేషీ॒రహం॑చ వృ॒త్రం నము॑చిము॒తాహ॑న్ .. 7.019.05
సనా॒ తా త॑ ఇంద్ర॒ భోజ॑నాని రా॒తహ॑వ్యాయ దా॒శుషే॑ సు॒దాసే॑ .
వృష్ణే॑ తే॒ హరీ॒ వృష॑ణా యునజ్మి॒ వ్యంతు॒ బ్రహ్మా॑ణి పురుశాక॒ వాజం॑ .. 7.019.06
మా తే॑ అ॒స్యాం స॑హసావ॒న్పరి॑ష్టావ॒ఘాయ॑ భూమ హరివః పరా॒దై .
త్రాయ॑స్వ నోఽవృ॒కేభి॒ర్వరూ॑థై॒స్తవ॑ ప్రి॒యాసః॑ సూ॒రిషు॑ స్యామ .. 7.019.07
ప్రి॒యాస॒ ఇత్తే॑ మఘవన్న॒భిష్టౌ॒ నరో॑ మదేమ శర॒ణే సఖా॑యః .
ని తు॒ర్వశం॒ ని యాద్వం॑ శిశీహ్యతిథి॒గ్వాయ॒ శంస్యం॑ కరి॒ష్యన్ .. 7.019.08
స॒ద్యశ్చి॒న్ను తే మ॑ఘవన్న॒భిష్టౌ॒ నరః॑ శంసంత్యుక్థ॒శాస॑ ఉ॒క్థా .
యే తే॒ హవే॑భి॒ర్వి ప॒ణీఀరదా॑శన్న॒స్మాన్వృ॑ణీష్వ॒ యుజ్యా॑య॒ తస్మై॑ .. 7.019.09
ఏ॒తే స్తోమా॑ న॒రాం నృ॑తమ॒ తుభ్య॑మస్మ॒ద్ర్యం॑చో॒ దద॑తో మ॒ఘాని॑ .
తేషా॑మింద్ర వృత్ర॒హత్యే॑ శి॒వో భూః॒ సఖా॑ చ॒ శూరో॑ఽవి॒తా చ॑ నృ॒ణాం .. 7.019.10
నూ ఇం॑ద్ర శూర॒ స్తవ॑మాన ఊ॒తీ బ్రహ్మ॑జూతస్త॒న్వా॑ వావృధస్వ .
ఉప॑ నో॒ వాజా॑న్మిమీ॒హ్యుప॒ స్తీన్యూ॒యం పా॑త స్వ॒స్తిభిః॒ సదా॑ నః .. 7.019.11

ఉ॒గ్రో జ॑జ్ఞే వీ॒ర్యా॑య స్వ॒ధావాం॒చక్రి॒రపో॒ నర్యో॒ యత్క॑రి॒ష్యన్ .
జగ్మి॒ర్యువా॑ నృ॒షద॑న॒మవో॑భిస్త్రా॒తా న॒ ఇంద్ర॒ ఏన॑సో మ॒హశ్చి॑త్ .. 7.020.01
హంతా॑ వృ॒త్రమింద్రః॒ శూశు॑వానః॒ ప్రావీ॒న్ను వీ॒రో జ॑రి॒తార॑మూ॒తీ .
కర్తా॑ సు॒దాసే॒ అహ॒ వా ఉ॑ లో॒కం దాతా॒ వసు॒ ముహు॒రా దా॒శుషే॑ భూత్ .. 7.020.02
యు॒ధ్మో అ॑న॒ర్వా ఖ॑జ॒కృత్స॒మద్వా॒ శూరః॑ సత్రా॒షాడ్జ॒నుషే॒మషా॑ళ్హః .
వ్యా॑స॒ ఇంద్రః॒ పృత॑నాః॒ స్వోజా॒ అధా॒ విశ్వం॑ శత్రూ॒యంతం॑ జఘాన .. 7.020.03
ఉ॒భే చి॑దింద్ర॒ రోద॑సీ మహి॒త్వా ప॑ప్రాథ॒ తవి॑షీభిస్తువిష్మః .
ని వజ్ర॒మింద్రో॒ హరి॑వా॒న్మిమి॑క్ష॒న్సమంధ॑సా॒ మదే॑షు॒ వా ఉ॑వోచ .. 7.020.04
వృషా॑ జజాన॒ వృష॑ణం॒ రణా॑య॒ తము॑ చి॒న్నారీ॒ నర్యం॑ ససూవ .
ప్ర యః సే॑నా॒నీరధ॒ నృభ్యో॒ అస్తీ॒నః సత్వా॑ గ॒వేష॑ణః॒ స ధృ॒ష్ణుః .. 7.020.05
నూ చి॒త్స భ్రే॑షతే॒ జనో॒ న రే॑ష॒న్మనో॒ యో అ॑స్య ఘో॒రమా॒వివా॑సాత్ .
య॒జ్ఞైర్య ఇంద్రే॒ దధ॑తే॒ దువాం॑సి॒ క్షయ॒త్స రా॒య ఋ॑త॒పా ఋ॑తే॒జాః .. 7.020.06
యదిం॑ద్ర॒ పూర్వో॒ అప॑రాయ॒ శిక్ష॒న్నయ॒జ్జ్యాయా॒న్కనీ॑యసో దే॒ష్ణం .
అ॒మృత॒ ఇత్పర్యా॑సీత దూ॒రమా చి॑త్ర॒ చిత్ర్యం॑ భరా ర॒యిం నః॑ .. 7.020.07
యస్త॑ ఇంద్ర ప్రి॒యో జనో॒ దదా॑శ॒దస॑న్నిరే॒కే అ॑ద్రివః॒ సఖా॑ తే .
వ॒యం తే॑ అ॒స్యాం సు॑మ॒తౌ చని॑ష్ఠాః॒ స్యామ॒ వరూ॑థే॒ అఘ్న॑తో॒ నృపీ॑తౌ .. 7.020.08
ఏ॒ష స్తోమో॑ అచిక్రద॒ద్వృషా॑ త ఉ॒త స్తా॒ముర్మ॑ఘవన్నక్రపిష్ట .
రా॒యస్కామో॑ జరి॒తారం॑ త॒ ఆగం॒త్వమం॒గ శ॑క్ర॒ వస్వ॒ ఆ శ॑కో నః .. 7.020.09
స న॑ ఇంద్ర॒ త్వయ॑తాయా ఇ॒షే ధా॒స్త్మనా॑ చ॒ యే మ॒ఘవా॑నో జు॒నంతి॑ .
వస్వీ॒ షు తే॑ జరి॒త్రే అ॑స్తు శ॒క్తిర్యూ॒యం పా॑త స్వ॒స్తిభిః॒ సదా॑ నః .. 7.020.10

అసా॑వి దే॒వం గోఋ॑జీక॒మంధో॒ న్య॑స్మి॒న్నింద్రో॑ జ॒నుషే॑మువోచ .
బోధా॑మసి త్వా హర్యశ్వ య॒జ్ఞైర్బోధా॑ నః॒ స్తోమ॒మంధ॑సో॒ మదే॑షు .. 7.021.01
ప్ర యం॑తి య॒జ్ఞం వి॒పయం॑తి బ॒ర్హిః సో॑మ॒మాదో॑ వి॒దథే॑ దు॒ధ్రవా॑చః .
న్యు॑ భ్రియంతే య॒శసో॑ గృ॒భాదా దూ॒రఉ॑పబ్దో॒ వృష॑ణో నృ॒షాచః॑ .. 7.021.02
త్వమిం॑ద్ర॒ స్రవి॑త॒వా అ॒పస్కః॒ పరి॑ష్ఠితా॒ అహి॑నా శూర పూ॒ర్వీః .
త్వద్వా॑వక్రే ర॒థ్యో॒3॒॑ న ధేనా॒ రేజం॑తే॒ విశ్వా॑ కృ॒త్రిమా॑ణి భీ॒షా .. 7.021.03
భీ॒మో వి॑వే॒షాయు॑ధేభిరేషా॒మపాం॑సి॒ విశ్వా॒ నర్యా॑ణి వి॒ద్వాన్ .
ఇంద్రః॒ పురో॒ జర్హృ॑షాణో॒ వి దూ॑ధో॒ద్వి వజ్ర॑హస్తో మహి॒నా జ॑ఘాన .. 7.021.04
న యా॒తవ॑ ఇంద్ర జూజువుర్నో॒ న వంద॑నా శవిష్ఠ వే॒ద్యాభిః॑ .
స శ॑ర్ధద॒ర్యో విషు॑ణస్య జం॒తోర్మా శి॒శ్నదే॑వా॒ అపి॑ గురృ॒తం నః॑ .. 7.021.05
అ॒భి క్రత్వేం॑ద్ర భూ॒రధ॒ జ్మన్న తే॑ వివ్యఙ్మహి॒మానం॒ రజాం॑సి .
స్వేనా॒ హి వృ॒త్రం శవ॑సా జ॒ఘంథ॒ న శత్రు॒రంతం॑ వివిదద్యు॒ధా తే॑ .. 7.021.06
దే॒వాశ్చి॑త్తే అసు॒ర్యా॑య॒ పూర్వేఽను॑ క్ష॒త్రాయ॑ మమిరే॒ సహాం॑సి .
ఇంద్రో॑ మ॒ఘాని॑ దయతే వి॒షహ్యేంద్రం॒ వాజ॑స్య జోహువంత సా॒తౌ .. 7.021.07
కీ॒రిశ్చి॒ద్ధి త్వామవ॑సే జు॒హావేశా॑నమింద్ర॒ సౌభ॑గస్య॒ భూరేః॑ .
అవో॑ బభూథ శతమూతే అ॒స్మే అ॑భిక్ష॒త్తుస్త్వావ॑తో వరూ॒తా .. 7.021.08
సఖా॑యస్త ఇంద్ర వి॒శ్వహ॑ స్యామ నమోవృ॒ధాసో॑ మహి॒నా త॑రుత్ర .
వ॒న్వంతు॑ స్మా॒ తేఽవ॑సా సమీ॒కే॒3॒॑ఽభీ॑తిమ॒ర్యో వ॒నుషాం॒ శవాం॑సి .. 7.021.09
స న॑ ఇంద్ర॒ త్వయ॑తాయా ఇ॒షే ధా॒స్త్మనా॑ చ॒ యే మ॒ఘవా॑నో జు॒నంతి॑ .
వస్వీ॒ షు తే॑ జరి॒త్రే అ॑స్తు శ॒క్తిర్యూ॒యం పా॑త స్వ॒స్తిభిః॒ సదా॑ నః .. 7.021.10

పిబా॒ సోమ॑మింద్ర॒ మంద॑తు త్వా॒ యం తే॑ సు॒షావ॑ హర్య॒శ్వాద్రిః॑ .
సో॒తుర్బా॒హుభ్యాం॒ సుయ॑తో॒ నార్వా॑ .. 7.022.01
యస్తే॒ మదో॒ యుజ్య॒శ్చారు॒రస్తి॒ యేన॑ వృ॒త్రాణి॑ హర్యశ్వ॒ హంసి॑ .
స త్వామిం॑ద్ర ప్రభూవసో మమత్తు .. 7.022.02
బోధా॒ సు మే॑ మఘవ॒న్వాచ॒మేమాం యాం తే॒ వసి॑ష్ఠో॒ అర్చ॑తి॒ ప్రశ॑స్తిం .
ఇ॒మా బ్రహ్మ॑ సధ॒మాదే॑ జుషస్వ .. 7.022.03
శ్రు॒ధీ హవం॑ విపిపా॒నస్యాద్రే॒ర్బోధా॒ విప్ర॒స్యార్చ॑తో మనీ॒షాం .
కృ॒ష్వా దువాం॒స్యంత॑మా॒ సచే॒మా .. 7.022.04
న తే॒ గిరో॒ అపి॑ మృష్యే తు॒రస్య॒ న సు॑ష్టు॒తిమ॑సు॒ర్య॑స్య వి॒ద్వాన్ .
సదా॑ తే॒ నామ॑ స్వయశో వివక్మి .. 7.022.05
భూరి॒ హి తే॒ సవ॑నా॒ మాను॑షేషు॒ భూరి॑ మనీ॒షీ హ॑వతే॒ త్వామిత్ .
మారే అ॒స్మన్మ॑ఘవం॒జ్యోక్కః॑ .. 7.022.06
తుభ్యేది॒మా సవ॑నా శూర॒ విశ్వా॒ తుభ్యం॒ బ్రహ్మా॑ణి॒ వర్ధ॑నా కృణోమి .
త్వం నృభి॒ర్హవ్యో॑ వి॒శ్వధా॑సి .. 7.022.07
నూ చి॒న్ను తే॒ మన్య॑మానస్య ద॒స్మోద॑శ్నువంతి మహి॒మాన॑ముగ్ర .
న వీ॒ర్య॑మింద్ర తే॒ న రాధః॑ .. 7.022.08
యే చ॒ పూర్వ॒ ఋష॑యో॒ యే చ॒ నూత్నా॒ ఇంద్ర॒ బ్రహ్మా॑ణి జ॒నయం॑త॒ విప్రాః॑ .
అ॒స్మే తే॑ సంతు స॒ఖ్యా శి॒వాని॑ యూ॒యం పా॑త స్వ॒స్తిభిః॒ సదా॑ నః .. 7.022.09

ఉదు॒ బ్రహ్మా॑ణ్యైరత శ్రవ॒స్యేంద్రం॑ సమ॒ర్యే మ॑హయా వసిష్ఠ .
ఆ యో విశ్వా॑ని॒ శవ॑సా త॒తానో॑పశ్రో॒తా మ॒ ఈవ॑తో॒ వచాం॑సి .. 7.023.01
అయా॑మి॒ ఘోష॑ ఇంద్ర దే॒వజా॑మిరిర॒జ్యంత॒ యచ్ఛు॒రుధో॒ వివా॑చి .
న॒హి స్వమాయు॑శ్చికి॒తే జనే॑షు॒ తానీదంహాం॒స్యతి॑ పర్ష్య॒స్మాన్ .. 7.023.02
యు॒జే రథం॑ గ॒వేష॑ణం॒ హరి॑భ్యా॒ముప॒ బ్రహ్మా॑ణి జుజుషా॒ణమ॑స్థుః .
వి బా॑ధిష్ట॒ స్య రోద॑సీ మహి॒త్వేంద్రో॑ వృ॒త్రాణ్య॑ప్ర॒తీ జ॑ఘ॒న్వాన్ .. 7.023.03
ఆప॑శ్చిత్పిప్యుః స్త॒ర్యో॒3॒॑ న గావో॒ నక్ష॑న్నృ॒తం జ॑రి॒తార॑స్త ఇంద్ర .
యా॒హి వా॒యుర్న ని॒యుతో॑ నో॒ అచ్ఛా॒ త్వం హి ధీ॒భిర్దయ॑సే॒ వి వాజా॑న్ .. 7.023.04
తే త్వా॒ మదా॑ ఇంద్ర మాదయంతు శు॒ష్మిణం॑ తువి॒రాధ॑సం జరి॒త్రే .
ఏకో॑ దేవ॒త్రా దయ॑సే॒ హి మర్తా॑న॒స్మింఛూ॑ర॒ సవ॑నే మాదయస్వ .. 7.023.05
ఏ॒వేదింద్రం॒ వృష॑ణం॒ వజ్ర॑బాహుం॒ వసి॑ష్ఠాసో అ॒భ్య॑ర్చంత్య॒ర్కైః .
స నః॑ స్తు॒తో వీ॒రవ॑ద్ధాతు॒ గోమ॑ద్యూ॒యం పా॑త స్వ॒స్తిభిః॒ సదా॑ నః .. 7.023.06

యోని॑ష్ట ఇంద్ర॒ సద॑నే అకారి॒ తమా నృభిః॑ పురుహూత॒ ప్ర యా॑హి .
అసో॒ యథా॑ నోఽవి॒తా వృ॒ధే చ॒ దదో॒ వసూ॑ని మ॒మద॑శ్చ॒ సోమైః॑ .. 7.024.01
గృ॒భీ॒తం తే॒ మన॑ ఇంద్ర ద్వి॒బర్హాః॑ సు॒తః సోమః॒ పరి॑షిక్తా॒ మధూ॑ని .
విసృ॑ష్టధేనా భరతే సువృ॒క్తిరి॒యమింద్రం॒ జోహు॑వతీ మనీ॒షా .. 7.024.02
ఆ నో॑ ది॒వ ఆ పృ॑థి॒వ్యా ఋ॑జీషిన్ని॒దం బ॒ర్హిః సో॑మ॒పేయా॑య యాహి .
వహం॑తు త్వా॒ హర॑యో మ॒ద్ర్యం॑చమాంగూ॒షమచ్ఛా॑ త॒వసం॒ మదా॑య .. 7.024.03
ఆ నో॒ విశ్వా॑భిరూ॒తిభిః॑ స॒జోషా॒ బ్రహ్మ॑ జుషా॒ణో హ॑ర్యశ్వ యాహి .
వరీ॑వృజ॒త్స్థవి॑రేభిః సుశిప్రా॒స్మే దధ॒ద్వృష॑ణం॒ శుష్మ॑మింద్ర .. 7.024.04
ఏ॒ష స్తోమో॑ మ॒హ ఉ॒గ్రాయ॒ వాహే॑ ధు॒రీ॒3॒॑వాత్యో॒ న వా॒జయ॑న్నధాయి .
ఇంద్ర॑ త్వా॒యమ॒ర్క ఈ॑ట్టే॒ వసూ॑నాం ది॒వీ॑వ॒ ద్యామధి॑ నః॒ శ్రోమ॑తం ధాః .. 7.024.05
ఏ॒వా న॑ ఇంద్ర॒ వార్య॑స్య పూర్ధి॒ ప్ర తే॑ మ॒హీం సు॑మ॒తిం వే॑విదామ .
ఇషం॑ పిన్వ మ॒ఘవ॑ద్భ్యః సు॒వీరాం॑ యూ॒యం పా॑త స్వ॒స్తిభిః॒ సదా॑ నః .. 7.024.06

ఆ తే॑ మ॒హ ఇం॑ద్రో॒త్యు॑గ్ర॒ సమ॑న్యవో॒ యత్స॒మరం॑త॒ సేనాః॑ .
పతా॑తి ది॒ద్యున్నర్య॑స్య బా॒హ్వోర్మా తే॒ మనో॑ విష్వ॒ద్ర్య1॒॑గ్వి చా॑రీత్ .. 7.025.01
ని దు॒ర్గ ఇం॑ద్ర శ్నథిహ్య॒మిత్రా॑ఀ అ॒భి యే నో॒ మర్తా॑సో అ॒మంతి॑ .
ఆ॒రే తం శంసం॑ కృణుహి నిని॒త్సోరా నో॑ భర సం॒భర॑ణం॒ వసూ॑నాం .. 7.025.02
శ॒తం తే॑ శిప్రిన్నూ॒తయః॑ సు॒దాసే॑ స॒హస్రం॒ శంసా॑ ఉ॒త రా॒తిర॑స్తు .
జ॒హి వధ॑ర్వ॒నుషో॒ మర్త్య॑స్యా॒స్మే ద్యు॒మ్నమధి॒ రత్నం॑ చ ధేహి .. 7.025.03
త్వావ॑తో॒ హీం॑ద్ర॒ క్రత్వే॒ అస్మి॒ త్వావ॑తోఽవి॒తుః శూ॑ర రా॒తౌ .
విశ్వేదహా॑ని తవిషీవ ఉగ్ర॒ఀ ఓకః॑ కృణుష్వ హరివో॒ న మ॑ర్ధీః .. 7.025.04
కుత్సా॑ ఏ॒తే హర్య॑శ్వాయ శూ॒షమింద్రే॒ సహో॑ దే॒వజూ॑తమియా॒నాః .
స॒త్రా కృ॑ధి సు॒హనా॑ శూర వృ॒త్రా వ॒యం తరు॑త్రాః సనుయామ॒ వాజం॑ .. 7.025.05
ఏ॒వా న॑ ఇంద్ర॒ వార్య॑స్య పూర్ధి॒ ప్ర తే॑ మ॒హీం సు॑మ॒తిం వే॑విదామ .
ఇషం॑ పిన్వ మ॒ఘవ॑ద్భ్యః సు॒వీరాం॑ యూ॒యం పా॑త స్వ॒స్తిభిః॒ సదా॑ నః .. 7.025.06

న సోమ॒ ఇంద్ర॒మసు॑తో మమాద॒ నాబ్ర॑హ్మాణో మ॒ఘవా॑నం సు॒తాసః॑ .
తస్మా॑ ఉ॒క్థం జ॑నయే॒ యజ్జుజో॑షన్నృ॒వన్నవీ॑యః శృ॒ణవ॒ద్యథా॑ నః .. 7.026.01
ఉ॒క్థౌ॑క్థే॒ సోమ॒ ఇంద్రం॑ మమాద నీ॒థేనీ॑థే మ॒ఘవా॑నం సు॒తాసః॑ .
యదీం॑ స॒బాధః॑ పి॒తరం॒ న పు॒త్రాః స॑మా॒నద॑క్షా॒ అవ॑సే॒ హవం॑తే .. 7.026.02
చ॒కార॒ తా కృ॒ణవ॑న్నూ॒నమ॒న్యా యాని॑ బ్రు॒వంతి॑ వే॒ధసః॑ సు॒తేషు॑ .
జనీ॑రివ॒ పతి॒రేకః॑ సమా॒నో ని మా॑మృజే॒ పుర॒ ఇంద్రః॒ సు సర్వాః॑ .. 7.026.03
ఏ॒వా తమా॑హురు॒త శృ॑ణ్వ॒ ఇంద్ర॒ ఏకో॑ విభ॒క్తా త॒రణి॑ర్మ॒ఘానాం॑ .
మి॒థ॒స్తుర॑ ఊ॒తయో॒ యస్య॑ పూ॒ర్వీర॒స్మే భ॒ద్రాణి॑ సశ్చత ప్రి॒యాణి॑ .. 7.026.04
ఏ॒వా వసి॑ష్ఠ॒ ఇంద్ర॑మూ॒తయే॒ నౄన్కృ॑ష్టీ॒నాం వృ॑ష॒భం సు॒తే గృ॑ణాతి .
స॒హ॒స్రిణ॒ ఉప॑ నో మాహి॒ వాజా॑న్యూ॒యం పా॑త స్వ॒స్తిభిః॒ సదా॑ నః .. 7.026.05

ఇంద్రం॒ నరో॑ నే॒మధి॑తా హవంతే॒ యత్పార్యా॑ యు॒నజ॑తే॒ ధియ॒స్తాః .
శూరో॒ నృషా॑తా॒ శవ॑సశ్చకా॒న ఆ గోమ॑తి వ్ర॒జే భ॑జా॒ త్వం నః॑ .. 7.027.01
య ఇం॑ద్ర॒ శుష్మో॑ మఘవంతే॒ అస్తి॒ శిక్షా॒ సఖి॑భ్యః పురుహూత॒ నృభ్యః॑ .
త్వం హి దృ॒ళ్హా మ॑ఘవ॒న్విచే॑తా॒ అపా॑ వృధి॒ పరి॑వృతం॒ న రాధః॑ .. 7.027.02
ఇంద్రో॒ రాజా॒ జగ॑తశ్చర్షణీ॒నామధి॒ క్షమి॒ విషు॑రూపం॒ యదస్తి॑ .
తతో॑ దదాతి దా॒శుషే॒ వసూ॑ని॒ చోద॒ద్రాధ॒ ఉప॑స్తుతశ్చిద॒ర్వాక్ .. 7.027.03
నూ చి॑న్న॒ ఇంద్రో॑ మ॒ఘవా॒ సహూ॑తీ దా॒నో వాజం॒ ని య॑మతే న ఊ॒తీ .
అనూ॑నా॒ యస్య॒ దక్షి॑ణా పీ॒పాయ॑ వా॒మం నృభ్యో॑ అ॒భివీ॑తా॒ సఖి॑భ్యః .. 7.027.04
నూ ఇం॑ద్ర రా॒యే వరి॑వస్కృధీ న॒ ఆ తే॒ మనో॑ వవృత్యామ మ॒ఘాయ॑ .
గోమ॒దశ్వా॑వ॒ద్రథ॑వ॒ద్వ్యంతో॑ యూ॒యం పా॑త స్వ॒స్తిభిః॒ సదా॑ నః .. 7.027.05

బ్రహ్మా॑ ణ ఇం॒ద్రోప॑ యాహి వి॒ద్వాన॒ర్వాంచ॑స్తే॒ హర॑యః సంతు యు॒క్తాః .
విశ్వే॑ చి॒ద్ధి త్వా॑ వి॒హవం॑త॒ మర్తా॑ అ॒స్మాక॒మిచ్ఛృ॑ణుహి విశ్వమిన్వ .. 7.028.01
హవం॑ త ఇంద్ర మహి॒మా వ్యా॑న॒డ్బ్రహ్మ॒ యత్పాసి॑ శవసి॒న్నృషీ॑ణాం .
ఆ యద్వజ్రం॑ దధి॒షే హస్త॑ ఉగ్ర ఘో॒రః సన్క్రత్వా॑ జనిష్ఠా॒ అషా॑ళ్హః .. 7.028.02
తవ॒ ప్రణీ॑తీంద్ర॒ జోహు॑వానా॒న్సం యన్నౄన్న రోద॑సీ ని॒నేథ॑ .
మ॒హే క్ష॒త్రాయ॒ శవ॑సే॒ హి జ॒జ్ఞేఽతూ॑తుజిం చి॒త్తూతు॑జిరశిశ్నత్ .. 7.028.03
ఏ॒భిర్న॑ ఇం॒ద్రాహ॑భిర్దశస్య దుర్మి॒త్రాసో॒ హి క్షి॒తయః॒ పవం॑తే .
ప్రతి॒ యచ్చష్టే॒ అనృ॑తమనే॒నా అవ॑ ద్వి॒తా వరు॑ణో మా॒యీ నః॑ సాత్ .. 7.028.04
వో॒చేమేదింద్రం॑ మ॒ఘవా॑నమేనం మ॒హో రా॒యో రాధ॑సో॒ యద్దద॑న్నః .
యో అర్చ॑తో॒ బ్రహ్మ॑కృతి॒మవి॑ష్ఠో యూ॒యం పా॑త స్వ॒స్తిభిః॒ సదా॑ నః .. 7.028.05

అ॒యం సోమ॑ ఇంద్ర॒ తుభ్యం॑ సున్వ॒ ఆ తు ప్ర యా॑హి హరివ॒స్తదో॑కాః .
పిబా॒ త్వ1॒॑స్య సుషు॑తస్య॒ చారో॒ర్దదో॑ మ॒ఘాని॑ మఘవన్నియా॒నః .. 7.029.01
బ్రహ్మ॑న్వీర॒ బ్రహ్మ॑కృతిం జుషా॒ణో॑ఽర్వాచీ॒నో హరి॑భిర్యాహి॒ తూయం॑ .
అ॒స్మిన్నూ॒ షు సవ॑నే మాదయ॒స్వోప॒ బ్రహ్మా॑ణి శృణవ ఇ॒మా నః॑ .. 7.029.02
కా తే॑ అ॒స్త్యరం॑కృతిః సూ॒క్తైః క॒దా నూ॒నం తే॑ మఘవందాశేమ .
విశ్వా॑ మ॒తీరా త॑తనే త్వా॒యాధా॑ మ ఇంద్ర శృణవో॒ హవే॒మా .. 7.029.03
ఉ॒తో ఘా॒ తే పు॑రు॒ష్యా॒3॒॑ ఇదా॑స॒న్యేషాం॒ పూర్వే॑షా॒మశృ॑ణో॒రృషీ॑ణాం .
అధా॒హం త్వా॑ మఘవంజోహవీమి॒ త్వం న॑ ఇంద్రాసి॒ ప్రమ॑తిః పి॒తేవ॑ .. 7.029.04
వో॒చేమేదింద్రం॑ మ॒ఘవా॑నమేనం మ॒హో రా॒యో రాధ॑సో॒ యద్దద॑న్నః .
యో అర్చ॑తో॒ బ్రహ్మ॑కృతి॒మవి॑ష్ఠో యూ॒యం పా॑త స్వ॒స్తిభిః॒ సదా॑ నః .. 7.029.05

ఆ నో॑ దేవ॒ శవ॑సా యాహి శుష్మి॒న్భవా॑ వృ॒ధ ఇం॑ద్ర రా॒యో అ॒స్య .
మ॒హే నృ॒మ్ణాయ॑ నృపతే సువజ్ర॒ మహి॑ క్ష॒త్రాయ॒ పౌంస్యా॑య శూర .. 7.030.01
హవం॑త ఉ త్వా॒ హవ్యం॒ వివా॑చి త॒నూషు॒ శూరాః॒ సూర్య॑స్య సా॒తౌ .
త్వం విశ్వే॑షు॒ సేన్యో॒ జనే॑షు॒ త్వం వృ॒త్రాణి॑ రంధయా సు॒హంతు॑ .. 7.030.02
అహా॒ యదిం॑ద్ర సు॒దినా॑ వ్యు॒చ్ఛాందధో॒ యత్కే॒తుము॑ప॒మం స॒మత్సు॑ .
న్య1॒॑గ్నిః సీ॑ద॒దసు॑రో॒ న హోతా॑ హువా॒నో అత్ర॑ సు॒భగా॑య దే॒వాన్ .. 7.030.03
వ॒యం తే త॑ ఇంద్ర॒ యే చ॑ దేవ॒ స్తవం॑త శూర॒ దద॑తో మ॒ఘాని॑ .
యచ్ఛా॑ సూ॒రిభ్య॑ ఉప॒మం వరూ॑థం స్వా॒భువో॑ జర॒ణామ॑శ్నవంత .. 7.030.04
వో॒చేమేదింద్రం॑ మ॒ఘవా॑నమేనం మ॒హో రా॒యో రాధ॑సో॒ యద్దద॑న్నః .
యో అర్చ॑తో॒ బ్రహ్మ॑కృతి॒మవి॑ష్ఠో యూ॒యం పా॑త స్వ॒స్తిభిః॒ సదా॑ నః .. 7.030.05

ప్ర వ॒ ఇంద్రా॑య॒ మాద॑నం॒ హర్య॑శ్వాయ గాయత .
సఖా॑యః సోమ॒పావ్నే॑ .. 7.031.01
శంసేదు॒క్థం సు॒దాన॑వ ఉ॒త ద్యు॒క్షం యథా॒ నరః॑ .
చ॒కృ॒మా స॒త్యరా॑ధసే .. 7.031.02
త్వం న॑ ఇంద్ర వాజ॒యుస్త్వం గ॒వ్యుః శ॑తక్రతో .
త్వం హి॑రణ్య॒యుర్వ॑సో .. 7.031.03
వ॒యమిం॑ద్ర త్వా॒యవో॒ఽభి ప్ర ణో॑నుమో వృషన్ .
వి॒ద్ధీ త్వ1॒॑స్య నో॑ వసో .. 7.031.04
మా నో॑ ని॒దే చ॒ వక్త॑వే॒ఽర్యో రం॑ధీ॒రరా॑వ్ణే .
త్వే అపి॒ క్రతు॒ర్మమ॑ .. 7.031.05
త్వం వర్మా॑సి స॒ప్రథః॑ పురోయో॒ధశ్చ॑ వృత్రహన్ .
త్వయా॒ ప్రతి॑ బ్రువే యు॒జా .. 7.031.06
మ॒హాఀ ఉ॒తాసి॒ యస్య॒ తేఽను॑ స్వ॒ధావ॑రీ॒ సహః॑ .
మ॒మ్నాతే॑ ఇంద్ర॒ రోద॑సీ .. 7.031.07
తం త్వా॑ మ॒రుత్వ॑తీ॒ పరి॒ భువ॒ద్వాణీ॑ స॒యావ॑రీ .
నక్ష॑మాణా స॒హ ద్యుభిః॑ .. 7.031.08
ఊ॒ర్ధ్వాస॒స్త్వాన్వింద॑వో॒ భువం॑ద॒స్మముప॒ ద్యవి॑ .
సం తే॑ నమంత కృ॒ష్టయః॑ .. 7.031.09
ప్ర వో॑ మ॒హే మ॑హి॒వృధే॑ భరధ్వం॒ ప్రచే॑తసే॒ ప్ర సు॑మ॒తిం కృ॑ణుధ్వం .
విశః॑ పూ॒ర్వీః ప్ర చ॑రా చర్షణి॒ప్రాః .. 7.031.10
ఉ॒రు॒వ్యచ॑సే మ॒హినే॑ సువృ॒క్తిమింద్రా॑య॒ బ్రహ్మ॑ జనయంత॒ విప్రాః॑ .
తస్య॑ వ్ర॒తాని॒ న మి॑నంతి॒ ధీరాః॑ .. 7.031.11
ఇంద్రం॒ వాణీ॒రను॑త్తమన్యుమే॒వ స॒త్రా రాజా॑నం దధిరే॒ సహ॑ధ్యై .
హర్య॑శ్వాయ బర్హయా॒ సమా॒పీన్ .. 7.031.12

మో షు త్వా॑ వా॒ఘత॑శ్చ॒నారే అ॒స్మన్ని రీ॑రమన్ .
ఆ॒రాత్తా॑చ్చిత్సధ॒మాదం॑ న॒ ఆ గ॑హీ॒హ వా॒ సన్నుప॑ శ్రుధి .. 7.032.01
ఇ॒మే హి తే॑ బ్రహ్మ॒కృతః॑ సు॒తే సచా॒ మధౌ॒ న మక్ష॒ ఆస॑తే .
ఇంద్రే॒ కామం॑ జరి॒తారో॑ వసూ॒యవో॒ రథే॒ న పాద॒మా ద॑ధుః .. 7.032.02
రా॒యస్కా॑మో॒ వజ్ర॑హస్తం సు॒దక్షి॑ణం పు॒త్రో న పి॒తరం॑ హువే .. 7.032.03
ఇ॒మ ఇంద్రా॑య సున్విరే॒ సోమా॑సో॒ దధ్యా॑శిరః .
తాఀ ఆ మదా॑య వజ్రహస్త పీ॒తయే॒ హరి॑భ్యాం యా॒హ్యోక॒ ఆ .. 7.032.04
శ్రవ॒చ్ఛ్రుత్క॑ర్ణ ఈయతే॒ వసూ॑నాం॒ నూ చి॑న్నో మర్ధిష॒ద్గిరః॑ .
స॒ద్యశ్చి॒ద్యః స॒హస్రా॑ణి శ॒తా దద॒న్నకి॒ర్దిత్సం॑త॒మా మి॑నత్ .. 7.032.05
స వీ॒రో అప్ర॑తిష్కుత॒ ఇంద్రే॑ణ శూశువే॒ నృభిః॑ .
యస్తే॑ గభీ॒రా సవ॑నాని వృత్రహన్సు॒నోత్యా చ॒ ధావ॑తి .. 7.032.06
భవా॒ వరూ॑థం మఘవన్మ॒ఘోనాం॒ యత్స॒మజా॑సి॒ శర్ధ॑తః .
వి త్వాహ॑తస్య॒ వేద॑నం భజేమ॒హ్యా దూ॒ణాశో॑ భరా॒ గయం॑ .. 7.032.07
సు॒నోతా॑ సోమ॒పావ్నే॒ సోమ॒మింద్రా॑య వ॒జ్రిణే॑ .
పచ॑తా ప॒క్తీరవ॑సే కృణు॒ధ్వమిత్పృ॒ణన్నిత్పృ॑ణ॒తే మయః॑ .. 7.032.08
మా స్రే॑ధత సోమినో॒ దక్ష॑తా మ॒హే కృ॑ణు॒ధ్వం రా॒య ఆ॒తుజే॑ .
త॒రణి॒రిజ్జ॑యతి॒ క్షేతి॒ పుష్య॑తి॒ న దే॒వాసః॑ కవ॒త్నవే॑ .. 7.032.09
నకిః॑ సు॒దాసో॒ రథం॒ పర్యా॑స॒ న రీ॑రమత్ .
ఇంద్రో॒ యస్యా॑వి॒తా యస్య॑ మ॒రుతో॒ గమ॒త్స గోమ॑తి వ్ర॒జే .. 7.032.10
గమ॒ద్వాజం॑ వా॒జయ॑న్నింద్ర॒ మర్త్యో॒ యస్య॒ త్వమ॑వి॒తా భువః॑ .
అ॒స్మాకం॑ బోధ్యవి॒తా రథా॑నామ॒స్మాకం॑ శూర నృ॒ణాం .. 7.032.11
ఉదిన్న్వ॑స్య రిచ్య॒తేంఽశో॒ ధనం॒ న జి॒గ్యుషః॑ .
య ఇంద్రో॒ హరి॑వా॒న్న ద॑భంతి॒ తం రిపో॒ దక్షం॑ దధాతి సో॒మిని॑ .. 7.032.12
మంత్ర॒మఖ॑ర్వం॒ సుధి॑తం సు॒పేశ॑సం॒ దధా॑త య॒జ్ఞియే॒ష్వా .
పూ॒ర్వీశ్చ॒న ప్రసి॑తయస్తరంతి॒ తం య ఇంద్రే॒ కర్మ॑ణా॒ భువ॑త్ .. 7.032.13
కస్తమిం॑ద్ర॒ త్వావ॑సు॒మా మర్త్యో॑ దధర్షతి .
శ్ర॒ద్ధా ఇత్తే॑ మఘవ॒న్పార్యే॑ ది॒వి వా॒జీ వాజం॑ సిషాసతి .. 7.032.14
మ॒ఘోనః॑ స్మ వృత్ర॒హత్యే॑షు చోదయ॒ యే దద॑తి ప్రి॒యా వసు॑ .
తవ॒ ప్రణీ॑తీ హర్యశ్వ సూ॒రిభి॒ర్విశ్వా॑ తరేమ దురి॒తా .. 7.032.15
తవేదిం॑ద్రావ॒మం వసు॒ త్వం పు॑ష్యసి మధ్య॒మం .
స॒త్రా విశ్వ॑స్య పర॒మస్య॑ రాజసి॒ నకి॑ష్ట్వా॒ గోషు॑ వృణ్వతే .. 7.032.16
త్వం విశ్వ॑స్య ధన॒దా అ॑సి శ్రు॒తో య ఈం॒ భవం॑త్యా॒జయః॑ .
తవా॒యం విశ్వః॑ పురుహూత॒ పార్థి॑వోఽవ॒స్యుర్నామ॑ భిక్షతే .. 7.032.17
యదిం॑ద్ర॒ యావ॑త॒స్త్వమే॒తావ॑ద॒హమీశీ॑య .
స్తో॒తార॒మిద్ది॑ధిషేయ రదావసో॒ న పా॑ప॒త్వాయ॑ రాసీయ .. 7.032.18
శిక్షే॑య॒మిన్మ॑హయ॒తే ది॒వేది॑వే రా॒య ఆ కు॑హచి॒ద్విదే॑ .
న॒హి త్వద॒న్యన్మ॑ఘవన్న॒ ఆప్యం॒ వస్యో॒ అస్తి॑ పి॒తా చ॒న .. 7.032.19
త॒రణి॒రిత్సి॑షాసతి॒ వాజం॒ పురం॑ధ్యా యు॒జా .
ఆ వ॒ ఇంద్రం॑ పురుహూ॒తం న॑మే గి॒రా నే॒మిం తష్టే॑వ సు॒ద్ర్వం॑ .. 7.032.20
న దు॑ష్టు॒తీ మర్త్యో॑ విందతే॒ వసు॒ న స్రేధం॑తం ర॒యిర్న॑శత్ .
సు॒శక్తి॒రిన్మ॑ఘవం॒తుభ్యం॒ మావ॑తే దే॒ష్ణం యత్పార్యే॑ ది॒వి .. 7.032.21
అ॒భి త్వా॑ శూర నోను॒మోఽదు॑గ్ధా ఇవ ధే॒నవః॑ .
ఈశా॑నమ॒స్య జగ॑తః స్వ॒ర్దృశ॒మీశా॑నమింద్ర త॒స్థుషః॑ .. 7.032.22
న త్వావా॑ఀ అ॒న్యో ది॒వ్యో న పార్థి॑వో॒ న జా॒తో న జ॑నిష్యతే .
అ॒శ్వా॒యంతో॑ మఘవన్నింద్ర వా॒జినో॑ గ॒వ్యంత॑స్త్వా హవామహే .. 7.032.23
అ॒భీ ష॒తస్తదా భ॒రేంద్ర॒ జ్యాయః॒ కనీ॑యసః .
పు॒రూ॒వసు॒ర్హి మ॑ఘవన్స॒నాదసి॒ భరే॑భరే చ॒ హవ్యః॑ .. 7.032.24
పరా॑ ణుదస్వ మఘవన్న॒మిత్రా॑న్సు॒వేదా॑ నో॒ వసూ॑ కృధి .
అ॒స్మాకం॑ బోధ్యవి॒తా మ॑హాధ॒నే భవా॑ వృ॒ధః సఖీ॑నాం .. 7.032.25
ఇంద్ర॒ క్రతుం॑ న॒ ఆ భ॑ర పి॒తా పు॒త్రేభ్యో॒ యథా॑ .
శిక్షా॑ ణో అ॒స్మిన్పు॑రుహూత॒ యామ॑ని జీ॒వా జ్యోతి॑రశీమహి .. 7.032.26
మా నో॒ అజ్ఞా॑తా వృ॒జనా॑ దురా॒ధ్యో॒3॒॑ మాశి॑వాసో॒ అవ॑ క్రముః .
త్వయా॑ వ॒యం ప్ర॒వతః॒ శశ్వ॑తీర॒పోఽతి॑ శూర తరామసి .. 7.032.27

శ్వి॒త్యంచో॑ మా దక్షిణ॒తస్క॑పర్దా ధియంజి॒న్వాసో॑ అ॒భి హి ప్ర॑మం॒దుః .
ఉ॒త్తిష్ఠ॑న్వోచే॒ పరి॑ బ॒ర్హిషో॒ నౄన్న మే॑ దూ॒రాదవి॑తవే॒ వసి॑ష్ఠాః .. 7.033.01
దూ॒రాదింద్ర॑మనయ॒న్నా సు॒తేన॑ తి॒రో వై॑శం॒తమతి॒ పాంత॑ము॒గ్రం .
పాశ॑ద్యుమ్నస్య వాయ॒తస్య॒ సోమా॑త్సు॒తాదింద్రో॑ఽవృణీతా॒ వసి॑ష్ఠాన్ .. 7.033.02
ఏ॒వేన్ను కం॒ సింధు॑మేభిస్తతారే॒వేన్ను కం॑ భే॒దమే॑భిర్జఘాన .
ఏ॒వేన్ను కం॑ దాశరా॒జ్ఞే సు॒దాసం॒ ప్రావ॒దింద్రో॒ బ్రహ్మ॑ణా వో వసిష్ఠాః .. 7.033.03
జుష్టీ॑ నరో॒ బ్రహ్మ॑ణా వః పితౄ॒ణామక్ష॑మవ్యయం॒ న కిలా॑ రిషాథ .
యచ్ఛక్వ॑రీషు బృహ॒తా రవే॒ణేంద్రే॒ శుష్మ॒మద॑ధాతా వసిష్ఠాః .. 7.033.04
ఉద్ద్యామి॒వేత్తృ॒ష్ణజో॑ నాథి॒తాసోఽదీ॑ధయుర్దాశరా॒జ్ఞే వృ॒తాసః॑ .
వసి॑ష్ఠస్య స్తువ॒త ఇంద్రో॑ అశ్రోదు॒రుం తృత్సు॑భ్యో అకృణోదు లో॒కం .. 7.033.05
దం॒డా ఇ॒వేద్గో॒అజ॑నాస ఆస॒న్పరి॑చ్ఛిన్నా భర॒తా అ॑ర్భ॒కాసః॑ .
అభ॑వచ్చ పురఏ॒తా వసి॑ష్ఠ॒ ఆదిత్తృత్సూ॑నాం॒ విశో॑ అప్రథంత .. 7.033.06
త్రయః॑ కృణ్వంతి॒ భువ॑నేషు॒ రేత॑స్తి॒స్రః ప్ర॒జా ఆర్యా॒ జ్యోతి॑రగ్రాః .
త్రయో॑ ఘ॒ర్మాస॑ ఉ॒షసం॑ సచంతే॒ సర్వా॒ఀ ఇత్తాఀ అను॑ విదు॒ర్వసి॑ష్ఠాః .. 7.033.07
సూర్య॑స్యేవ వ॒క్షథో॒ జ్యోతి॑రేషాం సము॒ద్రస్యే॑వ మహి॒మా గ॑భీ॒రః .
వాత॑స్యేవ ప్రజ॒వో నాన్యేన॒ స్తోమో॑ వసిష్ఠా॒ అన్వే॑తవే వః .. 7.033.08
త ఇన్ని॒ణ్యం హృద॑యస్య ప్రకే॒తైః స॒హస్ర॑వల్శమ॒భి సం చ॑రంతి .
య॒మేన॑ త॒తం ప॑రి॒ధిం వయం॑తోఽప్స॒రస॒ ఉప॑ సేదు॒ర్వసి॑ష్ఠాః .. 7.033.09
వి॒ద్యుతో॒ జ్యోతిః॒ పరి॑ సం॒జిహా॑నం మి॒త్రావరు॑ణా॒ యదప॑శ్యతాం త్వా .
తత్తే॒ జన్మో॒తైకం॑ వసిష్ఠా॒గస్త్యో॒ యత్త్వా॑ వి॒శ ఆ॑జ॒భార॑ .. 7.033.10
ఉ॒తాసి॑ మైత్రావరు॒ణో వ॑సిష్ఠో॒ర్వశ్యా॑ బ్రహ్మ॒న్మన॒సోఽధి॑ జా॒తః .
ద్ర॒ప్సం స్క॒న్నం బ్రహ్మ॑ణా॒ దైవ్యే॑న॒ విశ్వే॑ దే॒వాః పుష్క॑రే త్వాదదంత .. 7.033.11
స ప్ర॑కే॒త ఉ॒భయ॑స్య ప్రవి॒ద్వాన్స॒హస్ర॑దాన ఉ॒త వా॒ సదా॑నః .
య॒మేన॑ త॒తం ప॑రి॒ధిం వ॑యి॒ష్యన్న॑ప్స॒రసః॒ పరి॑ జజ్ఞే॒ వసి॑ష్ఠః .. 7.033.12
స॒త్రే హ॑ జా॒తావి॑షి॒తా నమో॑భిః కుం॒భే రేతః॑ సిషిచతుః సమా॒నం .
తతో॑ హ॒ మాన॒ ఉది॑యాయ॒ మధ్యా॒త్తతో॑ జా॒తమృషి॑మాహు॒ర్వసి॑ష్ఠం .. 7.033.13
ఉ॒క్థ॒భృతం॑ సామ॒భృతం॑ బిభర్తి॒ గ్రావా॑ణం॒ బిభ్ర॒త్ప్ర వ॑దా॒త్యగ్రే॑ .
ఉపై॑నమాధ్వం సుమన॒స్యమా॑నా॒ ఆ వో॑ గచ్ఛాతి ప్రతృదో॒ వసి॑ష్ఠః .. 7.033.14

ప్ర శు॒క్రైతు॑ దే॒వీ మ॑నీ॒షా అ॒స్మత్సుత॑ష్టో॒ రథో॒ న వా॒జీ .. 7.034.01
వి॒దుః పృ॑థి॒వ్యా ది॒వో జ॒నిత్రం॑ శృ॒ణ్వంత్యాపో॒ అధ॒ క్షరం॑తీః .. 7.034.02
ఆప॑శ్చిదస్మై॒ పిన్వం॑త పృ॒థ్వీర్వృ॒త్రేషు॒ శూరా॒ మంసం॑త ఉ॒గ్రాః .. 7.034.03
ఆ ధూ॒ర్ష్వ॑స్మై॒ దధా॒తాశ్వా॒నింద్రో॒ న వ॒జ్రీ హిర॑ణ్యబాహుః .. 7.034.04
అ॒భి ప్ర స్థా॒తాహే॑వ య॒జ్ఞం యాతే॑వ॒ పత్మం॒త్మనా॑ హినోత .. 7.034.05
త్మనా॑ స॒మత్సు॑ హి॒నోత॑ య॒జ్ఞం దధా॑త కే॒తుం జనా॑య వీ॒రం .. 7.034.06
ఉద॑స్య॒ శుష్మా॑ద్భా॒నుర్నార్త॒ బిభ॑ర్తి భా॒రం పృ॑థి॒వీ న భూమ॑ .. 7.034.07
హ్వయా॑మి దే॒వాఀ అయా॑తురగ్నే॒ సాధ॑న్నృ॒తేన॒ ధియం॑ దధామి .. 7.034.08
అ॒భి వో॑ దే॒వీం ధియం॑ దధిధ్వం॒ ప్ర వో॑ దేవ॒త్రా వాచం॑ కృణుధ్వం .. 7.034.09
ఆ చ॑ష్ట ఆసాం॒ పాథో॑ న॒దీనాం॒ వరు॑ణ ఉ॒గ్రః స॒హస్ర॑చక్షాః .. 7.034.10
రాజా॑ రా॒ష్ట్రానాం॒ పేశో॑ న॒దీనా॒మను॑త్తమస్మై క్ష॒త్రం వి॒శ్వాయు॑ .. 7.034.11
అవి॑ష్టో అ॒స్మాన్విశ్వా॑సు వి॒క్ష్వద్యుం॑ కృణోత॒ శంసం॑ నిని॒త్సోః .. 7.034.12
వ్యే॑తు ది॒ద్యుద్ద్వి॒షామశే॑వా యు॒యోత॒ విష్వ॒గ్రప॑స్త॒నూనాం॑ .. 7.034.13
అవీ॑న్నో అ॒గ్నిర్హ॒వ్యాన్నమో॑భిః॒ ప్రేష్ఠో॑ అస్మా అధాయి॒ స్తోమః॑ .. 7.034.14
స॒జూర్దే॒వేభి॑ర॒పాం నపా॑తం॒ సఖా॑యం కృధ్వం శి॒వో నో॑ అస్తు .. 7.034.15
అ॒బ్జాము॒క్థైరహిం॑ గృణీషే బు॒ధ్నే న॒దీనాం॒ రజ॑స్సు॒ షీద॑న్ .. 7.034.16
మా నోఽహి॑ర్బు॒ధ్న్యో॑ రి॒షే ధా॒న్మా య॒జ్ఞో అ॑స్య స్రిధదృతా॒యోః .. 7.034.17
ఉ॒త న॑ ఏ॒షు నృషు॒ శ్రవో॑ ధుః॒ ప్ర రా॒యే యం॑తు॒ శర్ధం॑తో అ॒ర్యః .. 7.034.18
తపం॑తి॒ శత్రుం॒ స్వ1॒॑ర్ణ భూమా॑ మ॒హాసే॑నాసో॒ అమే॑భిరేషాం .. 7.034.19
ఆ యన్నః॒ పత్నీ॒ర్గమం॒త్యచ్ఛా॒ త్వష్టా॑ సుపా॒ణిర్దధా॑తు వీ॒రాన్ .. 7.034.20
ప్రతి॑ నః॒ స్తోమం॒ త్వష్టా॑ జుషేత॒ స్యాద॒స్మే అ॒రమ॑తిర్వసూ॒యుః .. 7.034.21
తా నో॑ రాసన్రాతి॒షాచో॒ వసూ॒న్యా రోద॑సీ వరుణా॒నీ శృ॑ణోతు .
వరూ॑త్రీభిః సుశర॒ణో నో॑ అస్తు॒ త్వష్టా॑ సు॒దత్రో॒ వి ద॑ధాతు॒ రాయః॑ .. 7.034.22
తన్నో॒ రాయః॒ పర్వ॑తా॒స్తన్న॒ ఆప॒స్తద్రా॑తి॒షాచ॒ ఓష॑ధీరు॒త ద్యౌః .
వన॒స్పతి॑భిః పృథి॒వీ స॒జోషా॑ ఉ॒భే రోద॑సీ॒ పరి॑ పాసతో నః .. 7.034.23
అను॒ తదు॒ర్వీ రోద॑సీ జిహాతా॒మను॑ ద్యు॒క్షో వరు॑ణ॒ ఇంద్ర॑సఖా .
అను॒ విశ్వే॑ మ॒రుతో॒ యే స॒హాసో॑ రా॒యః స్యా॑మ ధ॒రుణం॑ ధి॒యధ్యై॑ .. 7.034.24
తన్న॒ ఇంద్రో॒ వరు॑ణో మి॒త్రో అ॒గ్నిరాప॒ ఓష॑ధీర్వ॒నినో॑ జుషంత .
శర్మ॑న్స్యామ మ॒రుతా॑ము॒పస్థే॑ యూ॒యం పా॑త స్వ॒స్తిభిః॒ సదా॑ నః .. 7.034.25

శం న॑ ఇంద్రా॒గ్నీ భ॑వతా॒మవో॑భిః॒ శం న॒ ఇంద్రా॒వరు॑ణా రా॒తహ॑వ్యా .
శమింద్రా॒సోమా॑ సువి॒తాయ॒ శం యోః శం న॒ ఇంద్రా॑పూ॒షణా॒ వాజ॑సాతౌ .. 7.035.01
శం నో॒ భగః॒ శము॑ నః॒ శంసో॑ అస్తు॒ శం నః॒ పురం॑ధిః॒ శము॑ సంతు॒ రాయః॑ .
శం నః॑ స॒త్యస్య॑ సు॒యమ॑స్య॒ శంసః॒ శం నో॑ అర్య॒మా పు॑రుజా॒తో అ॑స్తు .. 7.035.02
శం నో॑ ధా॒తా శము॑ ధ॒ర్తా నో॑ అస్తు॒ శం న॑ ఉరూ॒చీ భ॑వతు స్వ॒ధాభిః॑ .
శం రోద॑సీ బృహ॒తీ శం నో॒ అద్రిః॒ శం నో॑ దే॒వానాం॑ సు॒హవా॑ని సంతు .. 7.035.03
శం నో॑ అ॒గ్నిర్జ్యోతి॑రనీకో అస్తు॒ శం నో॑ మి॒త్రావరు॑ణావ॒శ్వినా॒ శం .
శం నః॑ సు॒కృతాం॑ సుకృ॒తాని॑ సంతు॒ శం న॑ ఇషి॒రో అ॒భి వా॑తు॒ వాతః॑ .. 7.035.04
శం నో॒ ద్యావా॑పృథి॒వీ పూ॒ర్వహూ॑తౌ॒ శమం॒తరి॑క్షం దృ॒శయే॑ నో అస్తు .
శం న॒ ఓష॑ధీర్వ॒నినో॑ భవంతు॒ శం నో॒ రజ॑స॒స్పతి॑రస్తు జి॒ష్ణుః .. 7.035.05
శం న॒ ఇంద్రో॒ వసు॑భిర్దే॒వో అ॑స్తు॒ శమా॑ది॒త్యేభి॒ర్వరు॑ణః సు॒శంసః॑ .
శం నో॑ రు॒ద్రో రు॒ద్రేభి॒ర్జలా॑షః॒ శం న॒స్త్వష్టా॒ గ్నాభి॑రి॒హ శృ॑ణోతు .. 7.035.06
శం నః॒ సోమో॑ భవతు॒ బ్రహ్మ॒ శం నః॒ శం నో॒ గ్రావా॑ణః॒ శము॑ సంతు య॒జ్ఞాః .
శం నః॒ స్వరూ॑ణాం మి॒తయో॑ భవంతు॒ శం నః॑ ప్ర॒స్వ1॒ః॑ శమ్వ॑స్తు॒ వేదిః॑ .. 7.035.07
శం నః॒ సూర్య॑ ఉరు॒చక్షా॒ ఉదే॑తు॒ శం న॒శ్చత॑స్రః ప్ర॒దిశో॑ భవంతు .
శం నః॒ పర్వ॑తా ధ్రు॒వయో॑ భవంతు॒ శం నః॒ సింధ॑వః॒ శము॑ సం॒త్వాపః॑ .. 7.035.08
శం నో॒ అది॑తిర్భవతు వ్ర॒తేభిః॒ శం నో॑ భవంతు మ॒రుతః॑ స్వ॒ర్కాః .
శం నో॒ విష్ణుః॒ శము॑ పూ॒షా నో॑ అస్తు॒ శం నో॑ భ॒విత్రం॒ శమ్వ॑స్తు వా॒యుః .. 7.035.09
శం నో॑ దే॒వః స॑వి॒తా త్రాయ॑మాణః॒ శం నో॑ భవంతూ॒షసో॑ విభా॒తీః .
శం నః॑ ప॒ర్జన్యో॑ భవతు ప్ర॒జాభ్యః॒ శం నః॒ క్షేత్ర॑స్య॒ పతి॑రస్తు శం॒భుః .. 7.035.10
శం నో॑ దే॒వా వి॒శ్వదే॑వా భవంతు॒ శం సర॑స్వతీ స॒హ ధీ॒భిర॑స్తు .
శమ॑భి॒షాచః॒ శము॑ రాతి॒షాచః॒ శం నో॑ ది॒వ్యాః పార్థి॑వాః॒ శం నో॒ అప్యాః॑ .. 7.035.11
శం నః॑ స॒త్యస్య॒ పత॑యో భవంతు॒ శం నో॒ అర్వం॑తః॒ శము॑ సంతు॒ గావః॑ .
శం న॑ ఋ॒భవః॑ సు॒కృతః॑ సు॒హస్తాః॒ శం నో॑ భవంతు పి॒తరో॒ హవే॑షు .. 7.035.12
శం నో॑ అ॒జ ఏక॑పాద్దే॒వో అ॑స్తు॒ శం నోఽహి॑ర్బు॒ధ్న్య1॒ః॑ శం స॑ము॒ద్రః .
శం నో॑ అ॒పాం నపా॑త్పే॒రుర॑స్తు॒ శం నః॒ పృశ్ని॑ర్భవతు దే॒వగో॑పా .. 7.035.13
ఆ॒ది॒త్యా రు॒ద్రా వస॑వో జుషంతే॒దం బ్రహ్మ॑ క్రి॒యమా॑ణం॒ నవీ॑యః .
శృ॒ణ్వంతు॑ నో ది॒వ్యాః పార్థి॑వాసో॒ గోజా॑తా ఉ॒త యే య॒జ్ఞియా॑సః .. 7.035.14
యే దే॒వానాం॑ య॒జ్ఞియా॑ య॒జ్ఞియా॑నాం॒ మనో॒ర్యజ॑త్రా అ॒మృతా॑ ఋత॒జ్ఞాః .
తే నో॑ రాసంతామురుగా॒యమ॒ద్య యూ॒యం పా॑త స్వ॒స్తిభిః॒ సదా॑ నః .. 7.035.15

ప్ర బ్రహ్మై॑తు॒ సద॑నాదృ॒తస్య॒ వి ర॒శ్మిభిః॑ ససృజే॒ సూర్యో॒ గాః .
వి సాను॑నా పృథి॒వీ స॑స్ర ఉ॒ర్వీ పృ॒థు ప్రతీ॑క॒మధ్యేధే॑ అ॒గ్నిః .. 7.036.01
ఇ॒మాం వాం॑ మిత్రావరుణా సువృ॒క్తిమిషం॒ న కృ॑ణ్వే అసురా॒ నవీ॑యః .
ఇ॒నో వా॑మ॒న్యః ప॑ద॒వీరద॑బ్ధో॒ జనం॑ చ మి॒త్రో య॑తతి బ్రువా॒ణః .. 7.036.02
ఆ వాత॑స్య॒ ధ్రజ॑తో రంత ఇ॒త్యా అపీ॑పయంత ధే॒నవో॒ న సూదాః॑ .
మ॒హో ది॒వః సద॑నే॒ జాయ॑మా॒నోఽచి॑క్రదద్వృష॒భః సస్మి॒న్నూధ॑న్ .. 7.036.03
గి॒రా య ఏ॒తా యు॒నజ॒ద్ధరీ॑ త॒ ఇంద్ర॑ ప్రి॒యా సు॒రథా॑ శూర ధా॒యూ .
ప్ర యో మ॒న్యుం రిరి॑క్షతో మి॒నాత్యా సు॒క్రతు॑మర్య॒మణం॑ వవృత్యాం .. 7.036.04
యజం॑తే అస్య స॒ఖ్యం వయ॑శ్చ నమ॒స్వినః॒ స్వ ఋ॒తస్య॒ ధామ॑న్ .
వి పృక్షో॑ బాబధే॒ నృభిః॒ స్తవా॑న ఇ॒దం నమో॑ రు॒ద్రాయ॒ ప్రేష్ఠం॑ .. 7.036.05
ఆ యత్సా॒కం య॒శసో॑ వావశా॒నాః సర॑స్వతీ స॒ప్తథీ॒ సింధు॑మాతా .
యాః సు॒ష్వయం॑త సు॒దుఘాః॑ సుధా॒రా అ॒భి స్వేన॒ పయ॑సా॒ పీప్యా॑నాః .. 7.036.06
ఉ॒త త్యే నో॑ మ॒రుతో॑ మందసా॒నా ధియం॑ తో॒కం చ॑ వా॒జినో॑ఽవంతు .
మా నః॒ పరి॑ ఖ్య॒దక్ష॑రా॒ చరం॒త్యవీ॑వృధ॒న్యుజ్యం॒ తే ర॒యిం నః॑ .. 7.036.07
ప్ర వో॑ మ॒హీమ॒రమ॑తిం కృణుధ్వం॒ ప్ర పూ॒షణం॑ విద॒థ్యం1॒॑ న వీ॒రం .
భగం॑ ధి॒యో॑ఽవి॒తారం॑ నో అ॒స్యాః సా॒తౌ వాజం॑ రాతి॒షాచం॒ పురం॑ధిం .. 7.036.08
అచ్ఛా॒యం వో॑ మరుతః॒ శ్లోక॑ ఏ॒త్వచ్ఛా॒ విష్ణుం॑ నిషిక్త॒పామవో॑భిః .
ఉ॒త ప్ర॒జాయై॑ గృణ॒తే వయో॑ ధుర్యూ॒యం పా॑త స్వ॒స్తిభిః॒ సదా॑ నః .. 7.036.09

ఆ వో॒ వాహి॑ష్ఠో వహతు స్త॒వధ్యై॒ రథో॑ వాజా ఋభుక్షణో॒ అమృ॑క్తః .
అ॒భి త్రి॑పృ॒ష్ఠైః సవ॑నేషు॒ సోమై॒ర్మదే॑ సుశిప్రా మ॒హభిః॑ పృణధ్వం .. 7.037.01
యూ॒యం హ॒ రత్నం॑ మ॒ఘవ॑త్సు ధత్థ స్వ॒ర్దృశ॑ ఋభుక్షణో॒ అమృ॑క్తం .
సం య॒జ్ఞేషు॑ స్వధావంతః పిబధ్వం॒ వి నో॒ రాధాం॑సి మ॒తిభి॑ర్దయధ్వం .. 7.037.02
ఉ॒వోచి॑థ॒ హి మ॑ఘవందే॒ష్ణం మ॒హో అర్భ॑స్య॒ వసు॑నో విభా॒గే .
ఉ॒భా తే॑ పూ॒ర్ణా వసు॑నా॒ గభ॑స్తీ॒ న సూ॒నృతా॒ ని య॑మతే వస॒వ్యా॑ .. 7.037.03
త్వమిం॑ద్ర॒ స్వయ॑శా ఋభు॒క్షా వాజో॒ న సా॒ధురస్త॑మే॒ష్యృక్వా॑ .
వ॒యం ను తే॑ దా॒శ్వాంసః॑ స్యామ॒ బ్రహ్మ॑ కృ॒ణ్వంతో॑ హరివో॒ వసి॑ష్ఠాః .. 7.037.04
సని॑తాసి ప్ర॒వతో॑ దా॒శుషే॑ చి॒ద్యాభి॒ర్వివే॑షో హర్యశ్వ ధీ॒భిః .
వ॒వ॒న్మా ను తే॒ యుజ్యా॑భిరూ॒తీ క॒దా న॑ ఇంద్ర రా॒య ఆ ద॑శస్యేః .. 7.037.05
వా॒సయ॑సీవ వే॒ధస॒స్త్వం నః॑ క॒దా న॑ ఇంద్ర॒ వచ॑సో బుబోధః .
అస్తం॑ తా॒త్యా ధి॒యా ర॒యిం సు॒వీరం॑ పృ॒క్షో నో॒ అర్వా॒ న్యు॑హీత వా॒జీ .. 7.037.06
అ॒భి యం దే॒వీ నిరృ॑తిశ్చి॒దీశే॒ నక్షం॑త॒ ఇంద్రం॑ శ॒రదః॑ సు॒పృక్షః॑ .
ఉప॑ త్రిబం॒ధుర్జ॒రద॑ష్టిమే॒త్యస్వ॑వేశం॒ యం కృ॒ణవం॑త॒ మర్తాః॑ .. 7.037.07
ఆ నో॒ రాధాం॑సి సవితః స్త॒వధ్యా॒ ఆ రాయో॑ యంతు॒ పర్వ॑తస్య రా॒తౌ .
సదా॑ నో ది॒వ్యః పా॒యుః సి॑షక్తు యూ॒యం పా॑త స్వ॒స్తిభిః॒ సదా॑ నః .. 7.037.08

ఉదు॒ ష్య దే॒వః స॑వి॒తా య॑యామ హిర॒ణ్యయీ॑మ॒మతిం॒ యామశి॑శ్రేత్ .
నూ॒నం భగో॒ హవ్యో॒ మాను॑షేభి॒ర్వి యో రత్నా॑ పురూ॒వసు॒ర్దధా॑తి .. 7.038.01
ఉదు॑ తిష్ఠ సవితః శ్రు॒ధ్య1॒॑స్య హిర॑ణ్యపాణే॒ ప్రభృ॑తావృ॒తస్య॑ .
వ్యు1॒॑ర్వీం పృ॒థ్వీమ॒మతిం॑ సృజా॒న ఆ నృభ్యో॑ మర్త॒భోజ॑నం సువా॒నః .. 7.038.02
అపి॑ ష్టు॒తః స॑వి॒తా దే॒వో అ॑స్తు॒ యమా చి॒ద్విశ్వే॒ వస॑వో గృ॒ణంతి॑ .
స నః॒ స్తోమా॑న్నమ॒స్య1॒॑శ్చనో॑ ధా॒ద్విశ్వే॑భిః పాతు పా॒యుభి॒ర్ని సూ॒రీన్ .. 7.038.03
అ॒భి యం దే॒వ్యది॑తిర్గృ॒ణాతి॑ స॒వం దే॒వస్య॑ సవి॒తుర్జు॑షా॒ణా .
అ॒భి స॒మ్రాజో॒ వరు॑ణో గృణంత్య॒భి మి॒త్రాసో॑ అర్య॒మా స॒జోషాః॑ .. 7.038.04
అ॒భి యే మి॒థో వ॒నుషః॒ సపం॑తే రా॒తిం ది॒వో రా॑తి॒షాచః॑ పృథి॒వ్యాః .
అహి॑ర్బు॒ధ్న్య॑ ఉ॒త నః॑ శృణోతు॒ వరూ॒త్ర్యేక॑ధేనుభి॒ర్ని పా॑తు .. 7.038.05
అను॒ తన్నో॒ జాస్పతి॑ర్మంసీష్ట॒ రత్నం॑ దే॒వస్య॑ సవి॒తురి॑యా॒నః .
భగ॑ము॒గ్రోఽవ॑సే॒ జోహ॑వీతి॒ భగ॒మను॑గ్రో॒ అధ॑ యాతి॒ రత్నం॑ .. 7.038.06
శం నో॑ భవంతు వా॒జినో॒ హవే॑షు దే॒వతా॑తా మి॒తద్ర॑వః స్వ॒ర్కాః .
జం॒భయం॒తోఽహిం॒ వృకం॒ రక్షాం॑సి॒ సనే॑మ్య॒స్మద్యు॑యవ॒న్నమీ॑వాః .. 7.038.07
వాజే॑వాజేఽవత వాజినో నో॒ ధనే॑షు విప్రా అమృతా ఋతజ్ఞాః .
అ॒స్య మధ్వః॑ పిబత మా॒దయ॑ధ్వం తృ॒ప్తా యా॑త ప॒థిభి॑ర్దేవ॒యానైః॑ .. 7.038.08

ఊ॒ర్ధ్వో అ॒గ్నిః సు॑మ॒తిం వస్వో॑ అశ్రేత్ప్రతీ॒చీ జూ॒ర్ణిర్దే॒వతా॑తిమేతి .
భే॒జాతే॒ అద్రీ॑ ర॒థ్యే॑వ॒ పంథా॑మృ॒తం హోతా॑ న ఇషి॒తో య॑జాతి .. 7.039.01
ప్ర వా॑వృజే సుప్ర॒యా బ॒ర్హిరే॑షా॒మా వి॒శ్పతీ॑వ॒ బీరి॑ట ఇయాతే .
వి॒శామ॒క్తోరు॒షసః॑ పూ॒ర్వహూ॑తౌ వా॒యుః పూ॒షా స్వ॒స్తయే॑ ని॒యుత్వా॑న్ .. 7.039.02
జ్మ॒యా అత్ర॒ వస॑వో రంత దే॒వా ఉ॒రావం॒తరి॑క్షే మర్జయంత శు॒భ్రాః .
అ॒ర్వాక్ప॒థ ఉ॑రుజ్రయః కృణుధ్వం॒ శ్రోతా॑ దూ॒తస్య॑ జ॒గ్ముషో॑ నో అ॒స్య .. 7.039.03
తే హి య॒జ్ఞేషు॑ య॒జ్ఞియా॑స॒ ఊమాః॑ స॒ధస్థం॒ విశ్వే॑ అ॒భి సంతి॑ దే॒వాః .
తాఀ అ॑ధ్వ॒ర ఉ॑శ॒తో య॑క్ష్యగ్నే శ్రు॒ష్టీ భగం॒ నాస॑త్యా॒ పురం॑ధిం .. 7.039.04
ఆగ్నే॒ గిరో॑ ది॒వ ఆ పృ॑థి॒వ్యా మి॒త్రం వ॑హ॒ వరు॑ణ॒మింద్ర॑మ॒గ్నిం .
ఆర్య॒మణ॒మది॑తిం॒ విష్ణు॑మేషాం॒ సర॑స్వతీ మ॒రుతో॑ మాదయంతాం .. 7.039.05
ర॒రే హ॒వ్యం మ॒తిభి॑ర్య॒జ్ఞియా॑నాం॒ నక్ష॒త్కామం॒ మర్త్యా॑నా॒మసి॑న్వన్ .
ధాతా॑ ర॒యిమ॑విద॒స్యం స॑దా॒సాం స॑క్షీ॒మహి॒ యుజ్యే॑భి॒ర్ను దే॒వైః .. 7.039.06
నూ రోద॑సీ అ॒భిష్టు॑తే॒ వసి॑ష్ఠైరృ॒తావా॑నో॒ వరు॑ణో మి॒త్రో అ॒గ్నిః .
యచ్ఛం॑తు చం॒ద్రా ఉ॑ప॒మం నో॑ అ॒ర్కం యూ॒యం పా॑త స్వ॒స్తిభిః॒ సదా॑ నః .. 7.039.07

ఓ శ్రు॒ష్టిర్వి॑ద॒థ్యా॒3॒॑ సమే॑తు॒ ప్రతి॒ స్తోమం॑ దధీమహి తు॒రాణాం॑ .
యద॒ద్య దే॒వః స॑వి॒తా సు॒వాతి॒ స్యామా॑స్య ర॒త్నినో॑ విభా॒గే .. 7.040.01
మి॒త్రస్తన్నో॒ వరు॑ణో॒ రోద॑సీ చ॒ ద్యుభ॑క్త॒మింద్రో॑ అర్య॒మా ద॑దాతు .
దిదే॑ష్టు దే॒వ్యది॑తీ॒ రేక్ణో॑ వా॒యుశ్చ॒ యన్ని॑యు॒వైతే॒ భగ॑శ్చ .. 7.040.02
సేదు॒గ్రో అ॑స్తు మరుతః॒ స శు॒ష్మీ యం మర్త్యం॑ పృషదశ్వా॒ అవా॑థ .
ఉ॒తేమ॒గ్నిః సర॑స్వతీ జు॒నంతి॒ న తస్య॑ రా॒యః ప॑ర్యే॒తాస్తి॑ .. 7.040.03
అ॒యం హి నే॒తా వరు॑ణ ఋ॒తస్య॑ మి॒త్రో రాజా॑నో అర్య॒మాపో॒ ధుః .
సు॒హవా॑ దే॒వ్యది॑తిరన॒ర్వా తే నో॒ అంహో॒ అతి॑ పర్ష॒న్నరి॑ష్టాన్ .. 7.040.04
అ॒స్య దే॒వస్య॑ మీ॒ళ్హుషో॑ వ॒యా విష్ణో॑రే॒షస్య॑ ప్రభృ॒థే హ॒విర్భిః॑ .
వి॒దే హి రు॒ద్రో రు॒ద్రియం॑ మహి॒త్వం యా॑సి॒ష్టం వ॒ర్తిర॑శ్వినా॒విరా॑వత్ .. 7.040.05
మాత్ర॑ పూషన్నాఘృణ ఇరస్యో॒ వరూ॑త్రీ॒ యద్రా॑తి॒షాచ॑శ్చ॒ రాస॑న్ .
మ॒యో॒భువో॑ నో॒ అర్వం॑తో॒ ని పాం॑తు వృ॒ష్టిం పరి॑జ్మా॒ వాతో॑ దదాతు .. 7.040.06
నూ రోద॑సీ అ॒భిష్టు॑తే॒ వసి॑ష్ఠైరృ॒తావా॑నో॒ వరు॑ణో మి॒త్రో అ॒గ్నిః .
యచ్ఛం॑తు చం॒ద్రా ఉ॑ప॒మం నో॑ అ॒ర్కం యూ॒యం పా॑త స్వ॒స్తిభిః॒ సదా॑ నః .. 7.040.07

ప్రా॒తర॒గ్నిం ప్రా॒తరింద్రం॑ హవామహే ప్రా॒తర్మి॒త్రావరు॑ణా ప్రా॒తర॒శ్వినా॑ .
ప్రా॒తర్భగం॑ పూ॒షణం॒ బ్రహ్మ॑ణ॒స్పతిం॑ ప్రా॒తః సోమ॑ము॒త రు॒ద్రం హు॑వేమ .. 7.041.01
ప్రా॒త॒ర్జితం॒ భగ॑ము॒గ్రం హు॑వేమ వ॒యం పు॒త్రమది॑తే॒ర్యో వి॑ధ॒ర్తా .
ఆ॒ధ్రశ్చి॒ద్యం మన్య॑మానస్తు॒రశ్చి॒ద్రాజా॑ చి॒ద్యం భగం॑ భ॒క్షీత్యాహ॑ .. 7.041.02
భగ॒ ప్రణే॑త॒ర్భగ॒ సత్య॑రాధో॒ భగే॒మాం ధియ॒ముద॑వా॒ దద॑న్నః .
భగ॒ ప్ర ణో॑ జనయ॒ గోభి॒రశ్వై॒ర్భగ॒ ప్ర నృభి॑ర్నృ॒వంతః॑ స్యామ .. 7.041.03
ఉ॒తేదానీం॒ భగ॑వంతః స్యామో॒త ప్ర॑పి॒త్వ ఉ॒త మధ్యే॒ అహ్నాం॑ .
ఉ॒తోది॑తా మఘవ॒న్సూర్య॑స్య వ॒యం దే॒వానాం॑ సుమ॒తౌ స్యా॑మ .. 7.041.04
భగ॑ ఏ॒వ భగ॑వాఀ అస్తు దేవా॒స్తేన॑ వ॒యం భగ॑వంతః స్యామ .
తం త్వా॑ భగ॒ సర్వ॒ ఇజ్జో॑హవీతి॒ స నో॑ భగ పురఏ॒తా భ॑వే॒హ .. 7.041.05
సమ॑ధ్వ॒రాయో॒షసో॑ నమంత దధి॒క్రావే॑వ॒ శుచ॑యే ప॒దాయ॑ .
అ॒ర్వా॒చీ॒నం వ॑సు॒విదం॒ భగం॑ నో॒ రథ॑మి॒వాశ్వా॑ వా॒జిన॒ ఆ వ॑హంతు .. 7.041.06
అశ్వా॑వతీ॒ర్గోమ॑తీర్న ఉ॒షాసో॑ వీ॒రవ॑తీః॒ సద॑ముచ్ఛంతు భ॒ద్రాః .
ఘృ॒తం దుహా॑నా వి॒శ్వతః॒ ప్రపీ॑తా యూ॒యం పా॑త స్వ॒స్తిభిః॒ సదా॑ నః .. 7.041.07

ప్ర బ్ర॒హ్మాణో॒ అంగి॑రసో నక్షంత॒ ప్ర క్రం॑ద॒నుర్న॑భ॒న్య॑స్య వేతు .
ప్ర ధే॒నవ॑ ఉద॒ప్రుతో॑ నవంత యు॒జ్యాతా॒మద్రీ॑ అధ్వ॒రస్య॒ పేశః॑ .. 7.042.01
సు॒గస్తే॑ అగ్నే॒ సన॑విత్తో॒ అధ్వా॑ యు॒క్ష్వా సు॒తే హ॒రితో॑ రో॒హిత॑శ్చ .
యే వా॒ సద్మ॑న్నరు॒షా వీ॑ర॒వాహో॑ హు॒వే దే॒వానాం॒ జని॑మాని స॒త్తః .. 7.042.02
సము॑ వో య॒జ్ఞం మ॑హయ॒న్నమో॑భిః॒ ప్ర హోతా॑ మం॒ద్రో రి॑రిచ ఉపా॒కే .
యజ॑స్వ॒ సు పు॑ర్వణీక దే॒వానా య॒జ్ఞియా॑మ॒రమ॑తిం వవృత్యాః .. 7.042.03
య॒దా వీ॒రస్య॑ రే॒వతో॑ దురో॒ణే స్యో॑న॒శీరతి॑థిరా॒చికే॑తత్ .
సుప్రీ॑తో అ॒గ్నిః సుధి॑తో॒ దమ॒ ఆ స వి॒శే దా॑తి॒ వార్య॒మియ॑త్యై .. 7.042.04
ఇ॒మం నో॑ అగ్నే అధ్వ॒రం జు॑షస్వ మ॒రుత్స్వింద్రే॑ య॒శసం॑ కృధీ నః .
ఆ నక్తా॑ బ॒ర్హిః స॑దతాము॒షాసో॒శంతా॑ మి॒త్రావరు॑ణా యజే॒హ .. 7.042.05
ఏ॒వాగ్నిం స॑హ॒స్యం1॒॑ వసి॑ష్ఠో రా॒యస్కా॑మో వి॒శ్వప్స్న్య॑స్య స్తౌత్ .
ఇషం॑ ర॒యిం ప॑ప్రథ॒ద్వాజ॑మ॒స్మే యూ॒యం పా॑త స్వ॒స్తిభిః॒ సదా॑ నః .. 7.042.06

ప్ర వో॑ య॒జ్ఞేషు॑ దేవ॒యంతో॑ అర్చం॒ద్యావా॒ నమో॑భిః పృథి॒వీ ఇ॒షధ్యై॑ .
యేషాం॒ బ్రహ్మా॒ణ్యస॑మాని॒ విప్రా॒ విష్వ॑గ్వి॒యంతి॑ వ॒నినో॒ న శాఖాః॑ .. 7.043.01
ప్ర య॒జ్ఞ ఏ॑తు॒ హేత్వో॒ న సప్తి॒రుద్య॑చ్ఛధ్వం॒ సమ॑నసో ఘృ॒తాచీః॑ .
స్తృ॒ణీ॒త బ॒ర్హిర॑ధ్వ॒రాయ॑ సా॒ధూర్ధ్వా శో॒చీంషి॑ దేవ॒యూన్య॑స్థుః .. 7.043.02
ఆ పు॒త్రాసో॒ న మా॒తరం॒ విభృ॑త్రాః॒ సానౌ॑ దే॒వాసో॑ బ॒ర్హిషః॑ సదంతు .
ఆ వి॒శ్వాచీ॑ విద॒థ్యా॑మన॒క్త్వగ్నే॒ మా నో॑ దే॒వతా॑తా॒ మృధ॑స్కః .. 7.043.03
తే సీ॑షపంత॒ జోష॒మా యజ॑త్రా ఋ॒తస్య॒ ధారాః॑ సు॒దుఘా॒ దుహా॑నాః .
జ్యేష్ఠం॑ వో అ॒ద్య మహ॒ ఆ వసూ॑నా॒మా గం॑తన॒ సమ॑నసో॒ యతి॒ ష్ఠ .. 7.043.04
ఏ॒వా నో॑ అగ్నే వి॒క్ష్వా ద॑శస్య॒ త్వయా॑ వ॒యం స॑హసావ॒న్నాస్క్రాః॑ .
రా॒యా యు॒జా స॑ధ॒మాదో॒ అరి॑ష్టా యూ॒యం పా॑త స్వ॒స్తిభిః॒ సదా॑ నః .. 7.043.05

ద॒ధి॒క్రాం వః॑ ప్రథ॒మమ॒శ్వినో॒షస॑మ॒గ్నిం సమి॑ద్ధం॒ భగ॑మూ॒తయే॑ హువే .
ఇంద్రం॒ విష్ణుం॑ పూ॒షణం॒ బ్రహ్మ॑ణ॒స్పతి॑మాది॒త్యాంద్యావా॑పృథి॒వీ అ॒పః స్వః॑ .. 7.044.01
ద॒ధి॒క్రాము॒ నమ॑సా బో॒ధయం॑త ఉ॒దీరా॑ణా య॒జ్ఞము॑పప్ర॒యంతః॑ .
ఇళాం॑ దే॒వీం బ॒ర్హిషి॑ సా॒దయం॑తో॒ఽశ్వినా॒ విప్రా॑ సు॒హవా॑ హువేమ .. 7.044.02
ద॒ధి॒క్రావా॑ణం బుబుధా॒నో అ॒గ్నిముప॑ బ్రువ ఉ॒షసం॒ సూర్యం॒ గాం .
బ్ర॒ధ్నం మా॑ఀశ్చ॒తోర్వరు॑ణస్య బ॒భ్రుం తే విశ్వా॒స్మద్దు॑రి॒తా యా॑వయంతు .. 7.044.03
ద॒ధి॒క్రావా॑ ప్రథ॒మో వా॒జ్యర్వాగ్రే॒ రథా॑నాం భవతి ప్రజా॒నన్ .
సం॒వి॒దా॒న ఉ॒షసా॒ సూర్యే॑ణాది॒త్యేభి॒ర్వసు॑భి॒రంగి॑రోభిః .. 7.044.04
ఆ నో॑ దధి॒క్రాః ప॒థ్యా॑మనక్త్వృ॒తస్య॒ పంథా॒మన్వే॑త॒వా ఉ॑ .
శృ॒ణోతు॑ నో॒ దైవ్యం॒ శర్ధో॑ అ॒గ్నిః శృ॒ణ్వంతు॒ విశ్వే॑ మహి॒షా అమూ॑రాః .. 7.044.05

ఆ దే॒వో యా॑తు సవి॒తా సు॒రత్నో॑ఽన్తరిక్ష॒ప్రా వహ॑మానో॒ అశ్వైః॑ .
హస్తే॒ దధా॑నో॒ నర్యా॑ పు॒రూణి॑ నివే॒శయం॑చ ప్రసు॒వంచ॒ భూమ॑ .. 7.045.01
ఉద॑స్య బా॒హూ శి॑థి॒రా బృ॒హంతా॑ హిర॒ణ్యయా॑ ది॒వో అంతా॑ఀ అనష్టాం .
నూ॒నం సో అ॑స్య మహి॒మా ప॑నిష్ట॒ సూర॑శ్చిదస్మా॒ అను॑ దాదప॒స్యాం .. 7.045.02
స ఘా॑ నో దే॒వః స॑వి॒తా స॒హావా సా॑విష॒ద్వసు॑పతి॒ర్వసూ॑ని .
వి॒శ్రయ॑మాణో అ॒మతి॑మురూ॒చీం మ॑ర్త॒భోజ॑న॒మధ॑ రాసతే నః .. 7.045.03
ఇ॒మా గిరః॑ సవి॒తారం॑ సుజి॒హ్వం పూ॒ర్ణగ॑భస్తిమీళతే సుపా॒ణిం .
చి॒త్రం వయో॑ బృ॒హద॒స్మే ద॑ధాతు యూ॒యం పా॑త స్వ॒స్తిభిః॒ సదా॑ నః .. 7.045.04

ఇ॒మా రు॒ద్రాయ॑ స్థి॒రధ॑న్వనే॒ గిరః॑ క్షి॒ప్రేష॑వే దే॒వాయ॑ స్వ॒ధావ్నే॑ .
అషా॑ళ్హాయ॒ సహ॑మానాయ వే॒ధసే॑ తి॒గ్మాయు॑ధాయ భరతా శృ॒ణోతు॑ నః .. 7.046.01
స హి క్షయే॑ణ॒ క్షమ్య॑స్య॒ జన్మ॑నః॒ సామ్రా॑జ్యేన ది॒వ్యస్య॒ చేత॑తి .
అవ॒న్నవం॑తీ॒రుప॑ నో॒ దుర॑శ్చరానమీ॒వో రు॑ద్ర॒ జాసు॑ నో భవ .. 7.046.02
యా తే॑ ది॒ద్యుదవ॑సృష్టా ది॒వస్పరి॑ క్ష్మ॒యా చర॑తి॒ పరి॒ సా వృ॑ణక్తు నః .
స॒హస్రం॑ తే స్వపివాత భేష॒జా మా న॑స్తో॒కేషు॒ తన॑యేషు రీరిషః .. 7.046.03
మా నో॑ వధీ రుద్ర॒ మా పరా॑ దా॒ మా తే॑ భూమ॒ ప్రసి॑తౌ హీళి॒తస్య॑ .
ఆ నో॑ భజ బ॒ర్హిషి॑ జీవశం॒సే యూ॒యం పా॑త స్వ॒స్తిభిః॒ సదా॑ నః .. 7.046.04

ఆపో॒ యం వః॑ ప్రథ॒మం దే॑వ॒యంత॑ ఇంద్ర॒పాన॑మూ॒ర్మిమకృ॑ణ్వతే॒ళః .
తం వో॑ వ॒యం శుచి॑మరి॒ప్రమ॒ద్య ఘృ॑త॒ప్రుషం॒ మధు॑మంతం వనేమ .. 7.047.01
తమూ॒ర్మిమా॑పో॒ మధు॑మత్తమం వో॒ఽపాం నపా॑దవత్వాశు॒హేమా॑ .
యస్మి॒న్నింద్రో॒ వసు॑భిర్మా॒దయా॑తే॒ తమ॑శ్యామ దేవ॒యంతో॑ వో అ॒ద్య .. 7.047.02
శ॒తప॑విత్రాః స్వ॒ధయా॒ మదం॑తీర్దే॒వీర్దే॒వానా॒మపి॑ యంతి॒ పాథః॑ .
తా ఇంద్ర॑స్య॒ న మి॑నంతి వ్ర॒తాని॒ సింధు॑భ్యో హ॒వ్యం ఘృ॒తవ॑జ్జుహోత .. 7.047.03
యాః సూర్యో॑ ర॒శ్మిభి॑రాత॒తాన॒ యాభ్య॒ ఇంద్రో॒ అర॑దద్గా॒తుమూ॒ర్మిం .
తే సిం॑ధవో॒ వరి॑వో ధాతనా నో యూ॒యం పా॑త స్వ॒స్తిభిః॒ సదా॑ నః .. 7.047.04

ఋభు॑క్షణో వాజా మా॒దయ॑ధ్వమ॒స్మే న॑రో మఘవానః సు॒తస్య॑ .
ఆ వో॒ఽర్వాచః॒ క్రత॑వో॒ న యా॒తాం విభ్వో॒ రథం॒ నర్యం॑ వర్తయంతు .. 7.048.01
ఋ॒భురృ॒భుభి॑ర॒భి వః॑ స్యామ॒ విభ్వో॑ వి॒భుభిః॒ శవ॑సా॒ శవాం॑సి .
వాజో॑ అ॒స్మాఀ అ॑వతు॒ వాజ॑సాతా॒వింద్రే॑ణ యు॒జా త॑రుషేమ వృ॒త్రం .. 7.048.02
తే చి॒ద్ధి పూ॒ర్వీర॒భి సంతి॑ శా॒సా విశ్వా॑ఀ అ॒ర్య ఉ॑ప॒రతా॑తి వన్వన్ .
ఇంద్రో॒ విభ్వా॑ఀ ఋభు॒క్షా వాజో॑ అ॒ర్యః శత్రో॑ర్మిథ॒త్యా కృ॑ణవ॒న్వి నృ॒మ్ణం .. 7.048.03
నూ దే॑వాసో॒ వరి॑వః కర్తనా నో భూ॒త నో॒ విశ్వేఽవ॑సే స॒జోషాః॑ .
సమ॒స్మే ఇషం॒ వస॑వో దదీరన్యూ॒యం పా॑త స్వ॒స్తిభిః॒ సదా॑ నః .. 7.048.04

స॒ము॒ద్రజ్యే॑ష్ఠాః సలి॒లస్య॒ మధ్యా॑త్పునా॒నా యం॒త్యని॑విశమానాః .
ఇంద్రో॒ యా వ॒జ్రీ వృ॑ష॒భో ర॒రాద॒ తా ఆపో॑ దే॒వీరి॒హ మామ॑వంతు .. 7.049.01
యా ఆపో॑ ది॒వ్యా ఉ॒త వా॒ స్రవం॑తి ఖ॒నిత్రి॑మా ఉ॒త వా॒ యాః స్వ॑యం॒జాః .
స॒ము॒ద్రార్థా॒ యాః శుచ॑యః పావ॒కాస్తా ఆపో॑ దే॒వీరి॒హ మామ॑వంతు .. 7.049.02
యాసాం॒ రాజా॒ వరు॑ణో॒ యాతి॒ మధ్యే॑ సత్యానృ॒తే అ॑వ॒పశ్యం॒జనా॑నాం .
మ॒ధు॒శ్చుతః॒ శుచ॑యో॒ యాః పా॑వ॒కాస్తా ఆపో॑ దే॒వీరి॒హ మామ॑వంతు .. 7.049.03
యాసు॒ రాజా॒ వరు॑ణో॒ యాసు॒ సోమో॒ విశ్వే॑ దే॒వా యాసూర్జం॒ మదం॑తి .
వై॒శ్వా॒న॒రో యాస్వ॒గ్నిః ప్రవి॑ష్ట॒స్తా ఆపో॑ దే॒వీరి॒హ మామ॑వంతు .. 7.049.04

ఆ మాం మి॑త్రావరుణే॒హ ర॑క్షతం కులా॒యయ॑ద్వి॒శ్వయ॒న్మా న॒ ఆ గ॑న్ .
అ॒జ॒కా॒వం దు॒ర్దృశీ॑కం తి॒రో ద॑ధే॒ మా మాం పద్యే॑న॒ రప॑సా విద॒త్త్సరుః॑ .. 7.050.01
యద్వి॒జామ॒న్పరు॑షి॒ వంద॑నం॒ భువ॑దష్ఠీ॒వంతౌ॒ పరి॑ కు॒ల్ఫౌ చ॒ దేహ॑త్ .
అ॒గ్నిష్టచ్ఛోచ॒న్నప॑ బాధతామి॒తో మా మాం పద్యే॑న॒ రప॑సా విద॒త్త్సరుః॑ .. 7.050.02
యచ్ఛ॑ల్మ॒లౌ భవ॑తి॒ యన్న॒దీషు॒ యదోష॑ధీభ్యః॒ పరి॒ జాయ॑తే వి॒షం .
విశ్వే॑ దే॒వా నిరి॒తస్తత్సు॑వంతు॒ మా మాం పద్యే॑న॒ రప॑సా విద॒త్త్సరుః॑ .. 7.050.03
యాః ప్ర॒వతో॑ ని॒వత॑ ఉ॒ద్వత॑ ఉద॒న్వతీ॑రనుద॒కాశ్చ॒ యాః .
తా అ॒స్మభ్యం॒ పయ॑సా॒ పిన్వ॑మానాః శి॒వా దే॒వీర॑శిప॒దా భ॑వంతు॒ సర్వా॑ న॒ద్యో॑ అశిమి॒దా భ॑వంతు .. 7.050.04

ఆ॒ది॒త్యానా॒మవ॑సా॒ నూత॑నేన సక్షీ॒మహి॒ శర్మ॑ణా॒ శంత॑మేన .
అ॒నా॒గా॒స్త్వే అ॑దితి॒త్వే తు॒రాస॑ ఇ॒మం య॒జ్ఞం ద॑ధతు॒ శ్రోష॑మాణాః .. 7.051.01
ఆ॒ది॒త్యాసో॒ అది॑తిర్మాదయంతాం మి॒త్రో అ॑ర్య॒మా వరు॑ణో॒ రజి॑ష్ఠాః .
అ॒స్మాకం॑ సంతు॒ భువ॑నస్య గో॒పాః పిబం॑తు॒ సోమ॒మవ॑సే నో అ॒ద్య .. 7.051.02
ఆ॒ది॒త్యా విశ్వే॑ మ॒రుత॑శ్చ॒ విశ్వే॑ దే॒వాశ్చ॒ విశ్వ॑ ఋ॒భవ॑శ్చ॒ విశ్వే॑ .
ఇంద్రో॑ అ॒గ్నిర॒శ్వినా॑ తుష్టువా॒నా యూ॒యం పా॑త స్వ॒స్తిభిః॒ సదా॑ నః .. 7.051.03

ఆ॒ది॒త్యాసో॒ అది॑తయః స్యామ॒ పూర్దే॑వ॒త్రా వ॑సవో మర్త్య॒త్రా .
సనే॑మ మిత్రావరుణా॒ సనం॑తో॒ భవే॑మ ద్యావాపృథివీ॒ భవం॑తః .. 7.052.01
మి॒త్రస్తన్నో॒ వరు॑ణో మామహంత॒ శర్మ॑ తో॒కాయ॒ తన॑యాయ గో॒పాః .
మా వో॑ భుజేమా॒న్యజా॑త॒మేనో॒ మా తత్క॑ర్మ వసవో॒ యచ్చయ॑ధ్వే .. 7.052.02
తు॒ర॒ణ్యవోఽఙ్గి॑రసో నక్షంత॒ రత్నం॑ దే॒వస్య॑ సవి॒తురి॑యా॒నాః .
పి॒తా చ॒ తన్నో॑ మ॒హాన్యజ॑త్రో॒ విశ్వే॑ దే॒వాః సమ॑నసో జుషంత .. 7.052.03

ప్ర ద్యావా॑ య॒జ్ఞైః పృ॑థి॒వీ నమో॑భిః స॒బాధ॑ ఈళే బృహ॒తీ యజ॑త్రే .
తే చి॒ద్ధి పూర్వే॑ క॒వయో॑ గృ॒ణంతః॑ పు॒రో మ॒హీ ద॑ధి॒రే దే॒వపు॑త్రే .. 7.053.01
ప్ర పూ॑ర్వ॒జే పి॒తరా॒ నవ్య॑సీభిర్గీ॒ర్భిః కృ॑ణుధ్వం॒ సద॑నే ఋ॒తస్య॑ .
ఆ నో॑ ద్యావాపృథివీ॒ దైవ్యే॑న॒ జనే॑న యాతం॒ మహి॑ వాం॒ వరూ॑థం .. 7.053.02
ఉ॒తో హి వాం॑ రత్న॒ధేయా॑ని॒ సంతి॑ పు॒రూణి॑ ద్యావాపృథివీ సు॒దాసే॑ .
అ॒స్మే ధ॑త్తం॒ యదస॒దస్కృ॑ధోయు యూ॒యం పా॑త స్వ॒స్తిభిః॒ సదా॑ నః .. 7.053.03

వాస్తో॑ష్పతే॒ ప్రతి॑ జానీహ్య॒స్మాన్స్వా॑వే॒శో అ॑నమీ॒వో భ॑వా నః .
యత్త్వేమ॑హే॒ ప్రతి॒ తన్నో॑ జుషస్వ॒ శం నో॑ భవ ద్వి॒పదే॒ శం చతు॑ష్పదే .. 7.054.01
వాస్తో॑ష్పతే ప్ర॒తర॑ణో న ఏధి గయ॒స్ఫానో॒ గోభి॒రశ్వే॑భిరిందో .
అ॒జరా॑సస్తే స॒ఖ్యే స్యా॑మ పి॒తేవ॑ పు॒త్రాన్ప్రతి॑ నో జుషస్వ .. 7.054.02
వాస్తో॑ష్పతే శ॒గ్మయా॑ సం॒సదా॑ తే సక్షీ॒మహి॑ ర॒ణ్వయా॑ గాతు॒మత్యా॑ .
పా॒హి క్షేమ॑ ఉ॒త యోగే॒ వరం॑ నో యూ॒యం పా॑త స్వ॒స్తిభిః॒ సదా॑ నః .. 7.054.03

అ॒మీ॒వ॒హా వా॑స్తోష్పతే॒ విశ్వా॑ రూ॒పాణ్యా॑వి॒శన్ .
సఖా॑ సు॒శేవ॑ ఏధి నః .. 7.055.01
యద॑ర్జున సారమేయ ద॒తః పి॑శంగ॒ యచ్ఛ॑సే .
వీ॑వ భ్రాజంత ఋ॒ష్టయ॒ ఉప॒ స్రక్వే॑షు॒ బప్స॑తో॒ ని షు స్వ॑ప .. 7.055.02
స్తే॒నం రా॑య సారమేయ॒ తస్క॑రం వా పునఃసర .
స్తో॒తౄనింద్ర॑స్య రాయసి॒ కిమ॒స్మాందు॑చ్ఛునాయసే॒ ని షు స్వ॑ప .. 7.055.03
త్వం సూ॑క॒రస్య॑ దర్దృహి॒ తవ॑ దర్దర్తు సూక॒రః .
స్తో॒తౄనింద్ర॑స్య రాయసి॒ కిమ॒స్మాందు॑చ్ఛునాయసే॒ ని షు స్వ॑ప .. 7.055.04
సస్తు॑ మా॒తా సస్తు॑ పి॒తా సస్తు॒ శ్వా సస్తు॑ వి॒శ్పతిః॑ .
స॒సంతు॒ సర్వే॑ జ్ఞా॒తయః॒ సస్త్వ॒యమ॒భితో॒ జనః॑ .. 7.055.05
య ఆస్తే॒ యశ్చ॒ చర॑తి॒ యశ్చ॒ పశ్య॑తి నో॒ జనః॑ .
తేషాం॒ సం హ॑న్మో అ॒క్షాణి॒ యథే॒దం హ॒ర్మ్యం తథా॑ .. 7.055.06
స॒హస్ర॑శృంగో వృష॒భో యః స॑ము॒ద్రాదు॒దాచ॑రత్ .
తేనా॑ సహ॒స్యే॑నా వ॒యం ని జనా॑న్స్వాపయామసి .. 7.055.07
ప్రో॒ష్ఠే॒శ॒యా వ॑హ్యేశ॒యా నారీ॒ర్యాస్త॑ల్ప॒శీవ॑రీః .
స్త్రియో॒ యాః పుణ్య॑గంధా॒స్తాః సర్వాః॑ స్వాపయామసి .. 7.055.08

క ఈం॒ వ్య॑క్తా॒ నరః॒ సనీ॑ళా రు॒ద్రస్య॒ మర్యా॒ అధ॒ స్వశ్వాః॑ .. 7.056.01
నకి॒ర్హ్యే॑షాం జ॒నూంషి॒ వేద॒ తే అం॒గ వి॑ద్రే మి॒థో జ॒నిత్రం॑ .. 7.056.02
అ॒భి స్వ॒పూభి॑ర్మి॒థో వ॑పంత॒ వాత॑స్వనసః శ్యే॒నా అ॑స్పృధ్రన్ .. 7.056.03
ఏ॒తాని॒ ధీరో॑ ని॒ణ్యా చి॑కేత॒ పృశ్ని॒ర్యదూధో॑ మ॒హీ జ॒భార॑ .. 7.056.04
సా విట్ సు॒వీరా॑ మ॒రుద్భి॑రస్తు స॒నాత్సహం॑తీ॒ పుష్యం॑తీ నృ॒మ్ణం .. 7.056.05
యామం॒ యేష్ఠాః॑ శు॒భా శోభి॑ష్ఠాః శ్రి॒యా సమ్మి॑శ్లా॒ ఓజో॑భిరు॒గ్రాః .. 7.056.06
ఉ॒గ్రం వ॒ ఓజః॑ స్థి॒రా శవాం॒స్యధా॑ మ॒రుద్భి॑ర్గ॒ణస్తువి॑ష్మాన్ .. 7.056.07
శు॒భ్రో వః॒ శుష్మః॒ క్రుధ్మీ॒ మనాం॑సి॒ ధుని॒ర్ముని॑రివ॒ శర్ధ॑స్య ధృ॒ష్ణోః .. 7.056.08
సనే॑మ్య॒స్మద్యు॒యోత॑ ది॒ద్యుం మా వో॑ దుర్మ॒తిరి॒హ ప్రణ॑ఙ్నః .. 7.056.09
ప్రి॒యా వో॒ నామ॑ హువే తు॒రాణా॒మా యత్తృ॒పన్మ॑రుతో వావశా॒నాః .. 7.056.10
స్వా॒యు॒ధాస॑ ఇ॒ష్మిణః॑ సుని॒ష్కా ఉ॒త స్వ॒యం త॒న్వ1॒ః॑ శుంభ॑మానాః .. 7.056.11
శుచీ॑ వో హ॒వ్యా మ॑రుతః॒ శుచీ॑నాం॒ శుచిం॑ హినోమ్యధ్వ॒రం శుచి॑భ్యః .
ఋ॒తేన॑ స॒త్యమృ॑త॒సాప॑ ఆయం॒ఛుచి॑జన్మానః॒ శుచ॑యః పావ॒కాః .. 7.056.12
అంసే॒ష్వా మ॑రుతః ఖా॒దయో॑ వో॒ వక్ష॑స్సు రు॒క్మా ఉ॑పశిశ్రియా॒ణాః .
వి వి॒ద్యుతో॒ న వృ॒ష్టిభీ॑ రుచా॒నా అను॑ స్వ॒ధామాయు॑ధై॒ర్యచ్ఛ॑మానాః .. 7.056.13
ప్ర బు॒ధ్న్యా॑ వ ఈరతే॒ మహాం॑సి॒ ప్ర నామా॑ని ప్రయజ్యవస్తిరధ్వం .
స॒హ॒స్రియం॒ దమ్యం॑ భా॒గమే॒తం గృ॑హమే॒ధీయం॑ మరుతో జుషధ్వం .. 7.056.14
యది॑ స్తు॒తస్య॑ మరుతో అధీ॒థేత్థా విప్ర॑స్య వా॒జినో॒ హవీ॑మన్ .
మ॒క్షూ రా॒యః సు॒వీర్య॑స్య దాత॒ నూ చి॒ద్యమ॒న్య ఆ॒దభ॒దరా॑వా .. 7.056.15
అత్యా॑సో॒ న యే మ॒రుతః॒ స్వంచో॑ యక్ష॒దృశో॒ న శు॒భయం॑త॒ మర్యాః॑ .
తే హ॑ర్మ్యే॒ష్ఠాః శిశ॑వో॒ న శు॒భ్రా వ॒త్సాసో॒ న ప్ర॑క్రీ॒ళినః॑ పయో॒ధాః .. 7.056.16
ద॒శ॒స్యంతో॑ నో మ॒రుతో॑ మృళంతు వరివ॒స్యంతో॒ రోద॑సీ సు॒మేకే॑ .
ఆ॒రే గో॒హా నృ॒హా వ॒ధో వో॑ అస్తు సు॒మ్నేభి॑ర॒స్మే వ॑సవో నమధ్వం .. 7.056.17
ఆ వో॒ హోతా॑ జోహవీతి స॒త్తః స॒త్రాచీం॑ రా॒తిం మ॑రుతో గృణా॒నః .
య ఈవ॑తో వృషణో॒ అస్తి॑ గో॒పాః సో అద్వ॑యావీ హవతే వ ఉ॒క్థైః .. 7.056.18
ఇ॒మే తు॒రం మ॒రుతో॑ రామయంతీ॒మే సహః॒ సహ॑స॒ ఆ న॑మంతి .
ఇ॒మే శంసం॑ వనుష్య॒తో ని పాం॑తి గు॒రు ద్వేషో॒ అర॑రుషే దధంతి .. 7.056.19
ఇ॒మే ర॒ధ్రం చి॑న్మ॒రుతో॑ జునంతి॒ భృమిం॑ చి॒ద్యథా॒ వస॑వో జు॒షంత॑ .
అప॑ బాధధ్వం వృషణ॒స్తమాం॑సి ధ॒త్త విశ్వం॒ తన॑యం తో॒కమ॒స్మే .. 7.056.20
మా వో॑ దా॒త్రాన్మ॑రుతో॒ నిర॑రామ॒ మా ప॒శ్చాద్ద॑ఘ్మ రథ్యో విభా॒గే .
ఆ నః॑ స్పా॒ర్హే భ॑జతనా వస॒వ్యే॒3॒॑ యదీం॑ సుజా॒తం వృ॑షణో వో॒ అస్తి॑ .. 7.056.21
సం యద్ధనం॑త మ॒న్యుభి॒ర్జనా॑సః॒ శూరా॑ య॒హ్వీష్వోష॑ధీషు వి॒క్షు .
అధ॑ స్మా నో మరుతో రుద్రియాసస్త్రా॒తారో॑ భూత॒ పృత॑నాస్వ॒ర్యః .. 7.056.22
భూరి॑ చక్ర మరుతః॒ పిత్ర్యా॑ణ్యు॒క్థాని॒ యా వః॑ శ॒స్యంతే॑ పు॒రా చి॑త్ .
మ॒రుద్భి॑రు॒గ్రః పృత॑నాసు॒ సాళ్హా॑ మ॒రుద్భి॒రిత్సని॑తా॒ వాజ॒మర్వా॑ .. 7.056.23
అ॒స్మే వీ॒రో మ॑రుతః శు॒ష్మ్య॑స్తు॒ జనా॑నాం॒ యో అసు॑రో విధ॒ర్తా .
అ॒పో యేన॑ సుక్షి॒తయే॒ తరే॒మాధ॒ స్వమోకో॑ అ॒భి వః॑ స్యామ .. 7.056.24
తన్న॒ ఇంద్రో॒ వరు॑ణో మి॒త్రో అ॒గ్నిరాప॒ ఓష॑ధీర్వ॒నినో॑ జుషంత .
శర్మ॑న్స్యామ మ॒రుతా॑ము॒పస్థే॑ యూ॒యం పా॑త స్వ॒స్తిభిః॒ సదా॑ నః .. 7.056.25

మధ్వో॑ వో॒ నామ॒ మారు॑తం యజత్రాః॒ ప్ర య॒జ్ఞేషు॒ శవ॑సా మదంతి .
యే రే॒జయం॑తి॒ రోద॑సీ చిదు॒ర్వీ పిన్వం॒త్యుత్సం॒ యదయా॑సురు॒గ్రాః .. 7.057.01
ని॒చే॒తారో॒ హి మ॒రుతో॑ గృ॒ణంతం॑ ప్రణే॒తారో॒ యజ॑మానస్య॒ మన్మ॑ .
అ॒స్మాక॑మ॒ద్య వి॒దథే॑షు బ॒ర్హిరా వీ॒తయే॑ సదత పిప్రియా॒ణాః .. 7.057.02
నైతావ॑ద॒న్యే మ॒రుతో॒ యథే॒మే భ్రాజం॑తే రు॒క్మైరాయు॑ధైస్త॒నూభిః॑ .
ఆ రోద॑సీ విశ్వ॒పిశః॑ పిశా॒నాః స॑మా॒నమం॒జ్యం॑జతే శు॒భే కం .. 7.057.03
ఋధ॒క్సా వో॑ మరుతో ది॒ద్యుద॑స్తు॒ యద్వ॒ ఆగః॑ పురు॒షతా॒ కరా॑మ .
మా వ॒స్తస్యా॒మపి॑ భూమా యజత్రా అ॒స్మే వో॑ అస్తు సుమ॒తిశ్చని॑ష్ఠా .. 7.057.04
కృ॒తే చి॒దత్ర॑ మ॒రుతో॑ రణంతానవ॒ద్యాసః॒ శుచ॑యః పావ॒కాః .
ప్ర ణో॑ఽవత సుమ॒తిభి॑ర్యజత్రాః॒ ప్ర వాజే॑భిస్తిరత పు॒ష్యసే॑ నః .. 7.057.05
ఉ॒త స్తు॒తాసో॑ మ॒రుతో॑ వ్యంతు॒ విశ్వే॑భి॒ర్నామ॑భి॒ర్నరో॑ హ॒వీంషి॑ .
దదా॑త నో అ॒మృత॑స్య ప్ర॒జాయై॑ జిగృ॒త రా॒యః సూ॒నృతా॑ మ॒ఘాని॑ .. 7.057.06
ఆ స్తు॒తాసో॑ మరుతో॒ విశ్వ॑ ఊ॒తీ అచ్ఛా॑ సూ॒రీన్స॒ర్వతా॑తా జిగాత .
యే న॒స్త్మనా॑ శ॒తినో॑ వ॒ర్ధయం॑తి యూ॒యం పా॑త స్వ॒స్తిభిః॒ సదా॑ నః .. 7.057.07

ప్ర సా॑క॒ముక్షే॑ అర్చతా గ॒ణాయ॒ యో దైవ్య॑స్య॒ ధామ్న॒స్తువి॑ష్మాన్ .
ఉ॒త క్షో॑దంతి॒ రోద॑సీ మహి॒త్వా నక్షం॑తే॒ నాకం॒ నిరృ॑తేరవం॒శాత్ .. 7.058.01
జ॒నూశ్చి॑ద్వో మరుతస్త్వే॒ష్యే॑ణ॒ భీమా॑స॒స్తువి॑మన్య॒వోఽయా॑సః .
ప్ర యే మహో॑భి॒రోజ॑సో॒త సంతి॒ విశ్వో॑ వో॒ యామ॑న్భయతే స్వ॒ర్దృక్ .. 7.058.02
బృ॒హద్వయో॑ మ॒ఘవ॑ద్భ్యో దధాత॒ జుజో॑ష॒న్నిన్మ॒రుతః॑ సుష్టు॒తిం నః॑ .
గ॒తో నాధ్వా॒ వి తి॑రాతి జం॒తుం ప్ర ణః॑ స్పా॒ర్హాభి॑రూ॒తిభి॑స్తిరేత .. 7.058.03
యు॒ష్మోతో॒ విప్రో॑ మరుతః శత॒స్వీ యు॒ష్మోతో॒ అర్వా॒ సహు॑రిః సహ॒స్రీ .
యు॒ష్మోతః॑ స॒మ్రాళు॒త హం॑తి వృ॒త్రం ప్ర తద్వో॑ అస్తు ధూతయో దే॒ష్ణం .. 7.058.04
తాఀ ఆ రు॒ద్రస్య॑ మీ॒ళ్హుషో॑ వివాసే కు॒విన్నంసం॑తే మ॒రుతః॒ పున॑ర్నః .
యత్స॒స్వర్తా॑ జిహీళి॒రే యదా॒విరవ॒ తదేన॑ ఈమహే తు॒రాణాం॑ .. 7.058.05
ప్ర సా వా॑చి సుష్టు॒తిర్మ॒ఘోనా॑మి॒దం సూ॒క్తం మ॒రుతో॑ జుషంత .
ఆ॒రాచ్చి॒ద్ద్వేషో॑ వృషణో యుయోత యూ॒యం పా॑త స్వ॒స్తిభిః॒ సదా॑ నః .. 7.058.06

యం త్రాయ॑ధ్వ ఇ॒దమి॑దం॒ దేవా॑సో॒ యం చ॒ నయ॑థ .
తస్మా॑ అగ్నే॒ వరు॑ణ॒ మిత్రార్య॑మ॒న్మరు॑తః॒ శర్మ॑ యచ్ఛత .. 7.059.01
యు॒ష్మాకం॑ దేవా॒ అవ॒సాహ॑ని ప్రి॒య ఈ॑జా॒నస్త॑రతి॒ ద్విషః॑ .
ప్ర స క్షయం॑ తిరతే॒ వి మ॒హీరిషో॒ యో వో॒ వరా॑య॒ దాశ॑తి .. 7.059.02
న॒హి వ॑శ్చర॒మం చ॒న వసి॑ష్ఠః పరి॒మంస॑తే .
అ॒స్మాక॑మ॒ద్య మ॑రుతః సు॒తే సచా॒ విశ్వే॑ పిబత కా॒మినః॑ .. 7.059.03
న॒హి వ॑ ఊ॒తిః పృత॑నాసు॒ మర్ధ॑తి॒ యస్మా॒ అరా॑ధ్వం నరః .
అ॒భి వ॒ ఆవ॑ర్త్సుమ॒తిర్నవీ॑యసీ॒ తూయం॑ యాత పిపీషవః .. 7.059.04
ఓ షు ఘృ॑ష్విరాధసో యా॒తనాంధాం॑సి పీ॒తయే॑ .
ఇ॒మా వో॑ హ॒వ్యా మ॑రుతో ర॒రే హి కం॒ మో ష్వ1॒॑న్యత్ర॑ గంతన .. 7.059.05
ఆ చ॑ నో బ॒ర్హిః సద॑తావి॒తా చ॑ నః స్పా॒ర్హాణి॒ దాత॑వే॒ వసు॑ .
అస్రే॑ధంతో మరుతః సో॒మ్యే మధౌ॒ స్వాహే॒హ మా॑దయాధ్వై .. 7.059.06
స॒స్వశ్చి॒ద్ధి త॒న్వ1॒ః॑ శుంభ॑మానా॒ ఆ హం॒సాసో॒ నీల॑పృష్ఠా అపప్తన్ .
విశ్వం॒ శర్ధో॑ అ॒భితో॑ మా॒ ని షే॑ద॒ నరో॒ న ర॒ణ్వాః సవ॑నే॒ మదం॑తః .. 7.059.07
యో నో॑ మరుతో అ॒భి దు॑ర్హృణా॒యుస్తి॒రశ్చి॒త్తాని॑ వసవో॒ జిఘాం॑సతి .
ద్రు॒హః పాశా॒న్ప్రతి॒ స ము॑చీష్ట॒ తపి॑ష్ఠేన॒ హన్మ॑నా హంతనా॒ తం .. 7.059.08
సాంత॑పనా ఇ॒దం హ॒విర్మరు॑త॒స్తజ్జు॑జుష్టన .
యు॒ష్మాకో॒తీ రి॑శాదసః .. 7.059.09
గృహ॑మేధాస॒ ఆ గ॑త॒ మరు॑తో॒ మాప॑ భూతన .
యు॒ష్మాకో॒తీ సు॑దానవః .. 7.059.10
ఇ॒హేహ॑ వః స్వతవసః॒ కవ॑యః॒ సూర్య॑త్వచః .
య॒జ్ఞం మ॑రుత॒ ఆ వృ॑ణే .. 7.059.11
త్ర్యం॑బకం యజామహే సు॒గంధిం॑ పుష్టి॒వర్ధ॑నం .
ఉ॒ర్వా॒రు॒కమి॑వ॒ బంధ॑నాన్మృ॒త్యోర్ము॑క్షీయ॒ మామృతా॑త్ .. 7.059.12

యద॒ద్య సూ॑ర్య॒ బ్రవోఽనా॑గా ఉ॒ద్యన్మి॒త్రాయ॒ వరు॑ణాయ స॒త్యం .
వ॒యం దే॑వ॒త్రాది॑తే స్యామ॒ తవ॑ ప్రి॒యాసో॑ అర్యమన్గృ॒ణంతః॑ .. 7.060.01
ఏ॒ష స్య మి॑త్రావరుణా నృ॒చక్షా॑ ఉ॒భే ఉదే॑తి॒ సూర్యో॑ అ॒భి జ్మన్ .
విశ్వ॑స్య స్థా॒తుర్జగ॑తశ్చ గో॒పా ఋ॒జు మర్తే॑షు వృజి॒నా చ॒ పశ్య॑న్ .. 7.060.02
అయు॑క్త స॒ప్త హ॒రితః॑ స॒ధస్థా॒ద్యా ఈం॒ వహం॑తి॒ సూర్యం॑ ఘృ॒తాచీః॑ .
ధామా॑ని మిత్రావరుణా యు॒వాకుః॒ సం యో యూ॒థేవ॒ జని॑మాని॒ చష్టే॑ .. 7.060.03
ఉద్వాం॑ పృ॒క్షాసో॒ మధు॑మంతో అస్థు॒రా సూర్యో॑ అరుహచ్ఛు॒క్రమర్ణః॑ .
యస్మా॑ ఆది॒త్యా అధ్వ॑నో॒ రదం॑తి మి॒త్రో అ॑ర్య॒మా వరు॑ణః స॒జోషాః॑ .. 7.060.04
ఇ॒మే చే॒తారో॒ అనృ॑తస్య॒ భూరే॑ర్మి॒త్రో అ॑ర్య॒మా వరు॑ణో॒ హి సంతి॑ .
ఇ॒మ ఋ॒తస్య॑ వావృధుర్దురో॒ణే శ॒గ్మాసః॑ పు॒త్రా అది॑తే॒రద॑బ్ధాః .. 7.060.05
ఇ॒మే మి॒త్రో వరు॑ణో దూ॒ళభా॑సోఽచే॒తసం॑ చిచ్చితయంతి॒ దక్షైః॑ .
అపి॒ క్రతుం॑ సు॒చేత॑సం॒ వతం॑తస్తి॒రశ్చి॒దంహః॑ సు॒పథా॑ నయంతి .. 7.060.06
ఇ॒మే ది॒వో అని॑మిషా పృథి॒వ్యాశ్చి॑కి॒త్వాంసో॑ అచే॒తసం॑ నయంతి .
ప్ర॒వ్రా॒జే చి॑న్న॒ద్యో॑ గా॒ధమ॑స్తి పా॒రం నో॑ అ॒స్య వి॑ష్పి॒తస్య॑ పర్షన్ .. 7.060.07
యద్గో॒పావ॒దది॑తిః॒ శర్మ॑ భ॒ద్రం మి॒త్రో యచ్ఛం॑తి॒ వరు॑ణః సు॒దాసే॑ .
తస్మి॒న్నా తో॒కం తన॑యం॒ దధా॑నా॒ మా క॑ర్మ దేవ॒హేళ॑నం తురాసః .. 7.060.08
అవ॒ వేదిం॒ హోత్రా॑భిర్యజేత॒ రిపః॒ కాశ్చి॑ద్వరుణ॒ధ్రుతః॒ సః .
పరి॒ ద్వేషో॑భిరర్య॒మా వృ॑ణక్తూ॒రుం సు॒దాసే॑ వృషణా ఉ లో॒కం .. 7.060.09
స॒స్వశ్చి॒ద్ధి సమృ॑తిస్త్వే॒ష్యే॑షామపీ॒చ్యే॑న॒ సహ॑సా॒ సహం॑తే .
యు॒ష్మద్భి॒యా వృ॑షణో॒ రేజ॑మానా॒ దక్ష॑స్య చిన్మహి॒నా మృ॒ళతా॑ నః .. 7.060.10
యో బ్రహ్మ॑ణే సుమ॒తిమా॒యజా॑తే॒ వాజ॑స్య సా॒తౌ ప॑ర॒మస్య॑ రా॒యః .
సీక్షం॑త మ॒న్యుం మ॒ఘవా॑నో అ॒ర్య ఉ॒రు క్షయా॑య చక్రిరే సు॒ధాతు॑ .. 7.060.11
ఇ॒యం దే॑వ పు॒రోహి॑తిర్యు॒వభ్యాం॑ య॒జ్ఞేషు॑ మిత్రావరుణావకారి .
విశ్వా॑ని దు॒ర్గా పి॑పృతం తి॒రో నో॑ యూ॒యం పా॑త స్వ॒స్తిభిః॒ సదా॑ నః .. 7.060.12

ఉద్వాం॒ చక్షు॑ర్వరుణ సు॒ప్రతీ॑కం దే॒వయో॑రేతి॒ సూర్య॑స్తత॒న్వాన్ .
అ॒భి యో విశ్వా॒ భువ॑నాని॒ చష్టే॒ స మ॒న్యుం మర్త్యే॒ష్వా చి॑కేత .. 7.061.01
ప్ర వాం॒ స మి॑త్రావరుణావృ॒తావా॒ విప్రో॒ మన్మా॑ని దీర్ఘ॒శ్రుది॑యర్తి .
యస్య॒ బ్రహ్మా॑ణి సుక్రతూ॒ అవా॑థ॒ ఆ యత్క్రత్వా॒ న శ॒రదః॑ పృ॒ణైథే॑ .. 7.061.02
ప్రోరోర్మి॑త్రావరుణా పృథి॒వ్యాః ప్ర ది॒వ ఋ॒ష్వాద్బృ॑హ॒తః సు॑దానూ .
స్పశో॑ దధాథే॒ ఓష॑ధీషు వి॒క్ష్వృధ॑గ్య॒తో అని॑మిషం॒ రక్ష॑మాణా .. 7.061.03
శంసా॑ మి॒త్రస్య॒ వరు॑ణస్య॒ ధామ॒ శుష్మో॒ రోద॑సీ బద్బధే మహి॒త్వా .
అయ॒న్మాసా॒ అయ॑జ్వనామ॒వీరాః॒ ప్ర య॒జ్ఞమ॑న్మా వృ॒జనం॑ తిరాతే .. 7.061.04
అమూ॑రా॒ విశ్వా॑ వృషణావి॒మా వాం॒ న యాసు॑ చి॒త్రం దదృ॑శే॒ న య॒క్షం .
ద్రుహః॑ సచంతే॒ అనృ॑తా॒ జనా॑నాం॒ న వాం॑ ని॒ణ్యాన్య॒చితే॑ అభూవన్ .. 7.061.05
సము॑ వాం య॒జ్ఞం మ॑హయం॒ నమో॑భిర్హు॒వే వాం॑ మిత్రావరుణా స॒బాధః॑ .
ప్ర వాం॒ మన్మా॑న్యృ॒చసే॒ నవా॑ని కృ॒తాని॒ బ్రహ్మ॑ జుజుషన్ని॒మాని॑ .. 7.061.06
ఇ॒యం దే॑వ పు॒రోహి॑తిర్యు॒వభ్యాం॑ య॒జ్ఞేషు॑ మిత్రావరుణావకారి .
విశ్వా॑ని దు॒ర్గా పి॑పృతం తి॒రో నో॑ యూ॒యం పా॑త స్వ॒స్తిభిః॒ సదా॑ నః .. 7.061.07

ఉత్సూర్యో॑ బృ॒హద॒ర్చీంష్య॑శ్రేత్పు॒రు విశ్వా॒ జని॑మ॒ మాను॑షాణాం .
స॒మో ది॒వా ద॑దృశే॒ రోచ॑మానః॒ క్రత్వా॑ కృ॒తః సుకృ॑తః క॒ర్తృభి॑ర్భూత్ .. 7.062.01
స సూ॑ర్య॒ ప్రతి॑ పు॒రో న॒ ఉద్గా॑ ఏ॒భిః స్తోమే॑భిరేత॒శేభి॒రేవైః॑ .
ప్ర నో॑ మి॒త్రాయ॒ వరు॑ణాయ వో॒చోఽనా॑గసో అర్య॒మ్ణే అ॒గ్నయే॑ చ .. 7.062.02
వి నః॑ స॒హస్రం॑ శు॒రుధో॑ రదంత్వృ॒తావా॑నో॒ వరు॑ణో మి॒త్రో అ॒గ్నిః .
యచ్ఛం॑తు చం॒ద్రా ఉ॑ప॒మం నో॑ అ॒ర్కమా నః॒ కామం॑ పూపురంతు॒ స్తవా॑నాః .. 7.062.03
ద్యావా॑భూమీ అదితే॒ త్రాసీ॑థాం నో॒ యే వాం॑ జ॒జ్ఞుః సు॒జని॑మాన ఋష్వే .
మా హేళే॑ భూమ॒ వరు॑ణస్య వా॒యోర్మా మి॒త్రస్య॑ ప్రి॒యత॑మస్య నృ॒ణాం .. 7.062.04
ప్ర బా॒హవా॑ సిసృతం జీ॒వసే॑ న॒ ఆ నో॒ గవ్యూ॑తిముక్షతం ఘృ॒తేన॑ .
ఆ నో॒ జనే॑ శ్రవయతం యువానా శ్రు॒తం మే॑ మిత్రావరుణా॒ హవే॒మా .. 7.062.05
నూ మి॒త్రో వరు॑ణో అర్య॒మా న॒స్త్మనే॑ తో॒కాయ॒ వరి॑వో దధంతు .
సు॒గా నో॒ విశ్వా॑ సు॒పథా॑ని సంతు యూ॒యం పా॑త స్వ॒స్తిభిః॒ సదా॑ నః .. 7.062.06

ఉద్వే॑తి సు॒భగో॑ వి॒శ్వచ॑క్షాః॒ సాధా॑రణః॒ సూర్యో॒ మాను॑షాణాం .
చక్షు॑ర్మి॒త్రస్య॒ వరు॑ణస్య దే॒వశ్చర్మే॑వ॒ యః స॒మవి॑వ్య॒క్తమాం॑సి .. 7.063.01
ఉద్వే॑తి ప్రసవీ॒తా జనా॑నాం మ॒హాన్కే॒తుర॑ర్ణ॒వః సూర్య॑స్య .
స॒మా॒నం చ॒క్రం ప॑ర్యా॒వివృ॑త్స॒న్యదే॑త॒శో వహ॑తి ధూ॒ర్షు యు॒క్తః .. 7.063.02
వి॒భ్రాజ॑మాన ఉ॒షసా॑ము॒పస్థా॑ద్రే॒భైరుదే॑త్యనుమ॒ద్యమా॑నః .
ఏ॒ష మే॑ దే॒వః స॑వి॒తా చ॑చ్ఛంద॒ యః స॑మా॒నం న ప్ర॑మి॒నాతి॒ ధామ॑ .. 7.063.03
ది॒వో రు॒క్మ ఉ॑రు॒చక్షా॒ ఉదే॑తి దూ॒రేఅ॑ర్థస్త॒రణి॒ర్భ్రాజ॑మానః .
నూ॒నం జనాః॒ సూర్యే॑ణ॒ ప్రసూ॑తా॒ అయ॒న్నర్థా॑ని కృ॒ణవ॒న్నపాం॑సి .. 7.063.04
యత్రా॑ చ॒క్రుర॒మృతా॑ గా॒తుమ॑స్మై శ్యే॒నో న దీయ॒న్నన్వే॑తి॒ పాథః॑ .
ప్రతి॑ వాం॒ సూర॒ ఉది॑తే విధేమ॒ నమో॑భిర్మిత్రావరుణో॒త హ॒వ్యైః .. 7.063.05
నూ మి॒త్రో వరు॑ణో అర్య॒మా న॒స్త్మనే॑ తో॒కాయ॒ వరి॑వో దధంతు .
సు॒గా నో॒ విశ్వా॑ సు॒పథా॑ని సంతు యూ॒యం పా॑త స్వ॒స్తిభిః॒ సదా॑ నః .. 7.063.06

ది॒వి క్షయం॑తా॒ రజ॑సః పృథి॒వ్యాం ప్ర వాం॑ ఘృ॒తస్య॑ ని॒ర్ణిజో॑ దదీరన్ .
హ॒వ్యం నో॑ మి॒త్రో అ॑ర్య॒మా సుజా॑తో॒ రాజా॑ సుక్ష॒త్రో వరు॑ణో జుషంత .. 7.064.01
ఆ రా॑జానా మహ ఋతస్య గోపా॒ సింధు॑పతీ క్షత్రియా యాతమ॒ర్వాక్ .
ఇళాం॑ నో మిత్రావరుణో॒త వృ॒ష్టిమవ॑ ది॒వ ఇ॑న్వతం జీరదానూ .. 7.064.02
మి॒త్రస్తన్నో॒ వరు॑ణో దే॒వో అ॒ర్యః ప్ర సాధి॑ష్ఠేభిః ప॒థిభి॑ర్నయంతు .
బ్రవ॒ద్యథా॑ న॒ ఆద॒రిః సు॒దాస॑ ఇ॒షా మ॑దేమ స॒హ దే॒వగో॑పాః .. 7.064.03
యో వాం॒ గర్తం॒ మన॑సా॒ తక్ష॑దే॒తమూ॒ర్ధ్వాం ధీ॒తిం కృ॒ణవ॑ద్ధా॒రయ॑చ్చ .
ఉ॒క్షేథాం॑ మిత్రావరుణా ఘృ॒తేన॒ తా రా॑జానా సుక్షి॒తీస్త॑ర్పయేథాం .. 7.064.04
ఏ॒ష స్తోమో॑ వరుణ మిత్ర॒ తుభ్యం॒ సోమః॑ శు॒క్రో న వా॒యవే॑ఽయామి .
అ॒వి॒ష్టం ధియో॑ జిగృ॒తం పురం॑ధీర్యూ॒యం పా॑త స్వ॒స్తిభిః॒ సదా॑ నః .. 7.064.05

ప్రతి॑ వాం॒ సూర॒ ఉది॑తే సూ॒క్తైర్మి॒త్రం హు॑వే॒ వరు॑ణం పూ॒తద॑క్షం .
యయో॑రసు॒ర్య1॒॑మక్షి॑తం॒ జ్యేష్ఠం॒ విశ్వ॑స్య॒ యామ॑న్నా॒చితా॑ జిగ॒త్ను .. 7.065.01
తా హి దే॒వానా॒మసు॑రా॒ తావ॒ర్యా తా నః॑ క్షి॒తీః క॑రతమూ॒ర్జయం॑తీః .
అ॒శ్యామ॑ మిత్రావరుణా వ॒యం వాం॒ ద్యావా॑ చ॒ యత్ర॑ పీ॒పయ॒న్నహా॑ చ .. 7.065.02
తా భూరి॑పాశా॒వనృ॑తస్య॒ సేతూ॑ దుర॒త్యేతూ॑ రి॒పవే॒ మర్త్యా॑య .
ఋ॒తస్య॑ మిత్రావరుణా ప॒థా వా॑మ॒పో న నా॒వా దు॑రి॒తా త॑రేమ .. 7.065.03
ఆ నో॑ మిత్రావరుణా హ॒వ్యజు॑ష్టిం ఘృ॒తైర్గవ్యూ॑తిముక్షత॒మిళా॑భిః .
ప్రతి॑ వా॒మత్ర॒ వర॒మా జనా॑య పృణీ॒తము॒ద్నో ది॒వ్యస్య॒ చారోః॑ .. 7.065.04
ఏ॒ష స్తోమో॑ వరుణ మిత్ర॒ తుభ్యం॒ సోమః॑ శు॒క్రో న వా॒యవే॑ఽయామి .
అ॒వి॒ష్టం ధియో॑ జిగృ॒తం పురం॑ధీర్యూ॒యం పా॑త స్వ॒స్తిభిః॒ సదా॑ నః .. 7.065.05

ప్ర మి॒త్రయో॒ర్వరు॑ణయోః॒ స్తోమో॑ న ఏతు శూ॒ష్యః॑ .
నమ॑స్వాంతువిజా॒తయోః॑ .. 7.066.01
యా ధా॒రయం॑త దే॒వాః సు॒దక్షా॒ దక్ష॑పితరా .
అ॒సు॒ర్యా॑య॒ ప్రమ॑హసా .. 7.066.02
తా నః॑ స్తి॒పా త॑నూ॒పా వరు॑ణ జరితౄ॒ణాం .
మిత్ర॑ సా॒ధయ॑తం॒ ధియః॑ .. 7.066.03
యద॒ద్య సూర॒ ఉది॒తేఽనా॑గా మి॒త్రో అ॑ర్య॒మా .
సు॒వాతి॑ సవి॒తా భగః॑ .. 7.066.04
సు॒ప్రా॒వీర॑స్తు॒ స క్షయః॒ ప్ర ను యామ॑న్సుదానవః .
యే నో॒ అంహో॑ఽతి॒పిప్ర॑తి .. 7.066.05
ఉ॒త స్వ॒రాజో॒ అది॑తి॒రద॑బ్ధస్య వ్ర॒తస్య॒ యే .
మ॒హో రాజా॑న ఈశతే .. 7.066.06
ప్రతి॑ వాం॒ సూర॒ ఉది॑తే మి॒త్రం గృ॑ణీషే॒ వరు॑ణం .
అ॒ర్య॒మణం॑ రి॒శాద॑సం .. 7.066.07
రా॒యా హి॑రణ్య॒యా మ॒తిరి॒యమ॑వృ॒కాయ॒ శవ॑సే .
ఇ॒యం విప్రా॑ మే॒ధసా॑తయే .. 7.066.08
తే స్యా॑మ దేవ వరుణ॒ తే మి॑త్ర సూ॒రిభిః॑ స॒హ .
ఇషం॒ స్వ॑శ్చ ధీమహి .. 7.066.09
బ॒హవః॒ సూర॑చక్షసోఽగ్నిజి॒హ్వా ఋ॑తా॒వృధః॑ .
త్రీణి॒ యే యే॒ముర్వి॒దథా॑ని ధీ॒తిభి॒ర్విశ్వా॑ని॒ పరి॑భూతిభిః .. 7.066.10
వి యే ద॒ధుః శ॒రదం॒ మాస॒మాదహ॑ర్య॒జ్ఞమ॒క్తుం చాదృచం॑ .
అ॒నా॒ప్యం వరు॑ణో మి॒త్రో అ॑ర్య॒మా క్ష॒త్రం రాజా॑న ఆశత .. 7.066.11
తద్వో॑ అ॒ద్య మ॑నామహే సూ॒క్తైః సూర॒ ఉది॑తే .
యదోహ॑తే॒ వరు॑ణో మి॒త్రో అ॑ర్య॒మా యూ॒యమృ॒తస్య॑ రథ్యః .. 7.066.12
ఋ॒తావా॑న ఋ॒తజా॑తా ఋతా॒వృధో॑ ఘో॒రాసో॑ అనృత॒ద్విషః॑ .
తేషాం॑ వః సు॒మ్నే సు॑చ్ఛ॒ర్దిష్ట॑మే నరః॒ స్యామ॒ యే చ॑ సూ॒రయః॑ .. 7.066.13
ఉదు॒ త్యద్ద॑ర్శ॒తం వపు॑ర్ది॒వ ఏ॑తి ప్రతిహ్వ॒రే .
యదీ॑మా॒శుర్వహ॑తి దే॒వ ఏత॑శో॒ విశ్వ॑స్మై॒ చక్ష॑సే॒ అరం॑ .. 7.066.14
శీ॒ర్ష్ణఃశీ॑ర్ష్ణో॒ జగ॑తస్త॒స్థుష॒స్పతిం॑ స॒మయా॒ విశ్వ॒మా రజః॑ .
స॒ప్త స్వసా॑రః సువి॒తాయ॒ సూర్యం॒ వహం॑తి హ॒రితో॒ రథే॑ .. 7.066.15
తచ్చక్షు॑ర్దే॒వహి॑తం శు॒క్రము॒చ్చర॑త్ .
పశ్యే॑మ శ॒రదః॑ శ॒తం జీవే॑మ శ॒రదః॑ శ॒తం .. 7.066.16
కావ్యే॑భిరదా॒భ్యా యా॑తం వరుణ ద్యు॒మత్ .
మి॒త్రశ్చ॒ సోమ॑పీతయే .. 7.066.17
ది॒వో ధామ॑భిర్వరుణ మి॒త్రశ్చా యా॑తమ॒ద్రుహా॑ .
పిబ॑తం॒ సోమ॑మాతు॒జీ .. 7.066.18
ఆ యా॑తం మిత్రావరుణా జుషా॒ణావాహు॑తిం నరా .
పా॒తం సోమ॑మృతావృధా .. 7.066.19

ప్రతి॑ వాం॒ రథం॑ నృపతీ జ॒రధ్యై॑ హ॒విష్మ॑తా॒ మన॑సా య॒జ్ఞియే॑న .
యో వాం॑ దూ॒తో న ధి॑ష్ణ్యా॒వజీ॑గ॒రచ్ఛా॑ సూ॒నుర్న పి॒తరా॑ వివక్మి .. 7.067.01
అశో॑చ్య॒గ్నిః స॑మిధా॒నో అ॒స్మే ఉపో॑ అదృశ్రం॒తమ॑సశ్చి॒దంతాః॑ .
అచే॑తి కే॒తురు॒షసః॑ పు॒రస్తా॑చ్ఛ్రి॒యే ది॒వో దు॑హి॒తుర్జాయ॑మానః .. 7.067.02
అ॒భి వాం॑ నూ॒నమ॑శ్వినా॒ సుహో॑తా॒ స్తోమైః॑ సిషక్తి నాసత్యా వివ॒క్వాన్ .
పూ॒ర్వీభి॑ర్యాతం ప॒థ్యా॑భిర॒ర్వాక్స్వ॒ర్విదా॒ వసు॑మతా॒ రథే॑న .. 7.067.03
అ॒వోర్వాం॑ నూ॒నమ॑శ్వినా యు॒వాకు॑ర్హు॒వే యద్వాం॑ సు॒తే మా॑ధ్వీ వసూ॒యుః .
ఆ వాం॑ వహంతు॒ స్థవి॑రాసో॒ అశ్వాః॒ పిబా॑థో అ॒స్మే సుషు॑తా॒ మధూ॑ని .. 7.067.04
ప్రాచీ॑ము దేవాశ్వినా॒ ధియం॒ మేఽమృ॑ధ్రాం సా॒తయే॑ కృతం వసూ॒యుం .
విశ్వా॑ అవిష్టం॒ వాజ॒ ఆ పురం॑ధీ॒స్తా నః॑ శక్తం శచీపతీ॒ శచీ॑భిః .. 7.067.05
అ॒వి॒ష్టం ధీ॒ష్వ॑శ్వినా న ఆ॒సు ప్ర॒జావ॒ద్రేతో॒ అహ్ర॑యం నో అస్తు .
ఆ వాం॑ తో॒కే తన॑యే॒ తూతు॑జానాః సు॒రత్నా॑సో దే॒వవీ॑తిం గమేమ .. 7.067.06
ఏ॒ష స్య వాం॑ పూర్వ॒గత్వే॑వ॒ సఖ్యే॑ ని॒ధిర్హి॒తో మా॑ధ్వీ రా॒తో అ॒స్మే .
అహే॑ళతా॒ మన॒సా యా॑తమ॒ర్వాగ॒శ్నంతా॑ హ॒వ్యం మాను॑షీషు వి॒క్షు .. 7.067.07
ఏక॑స్మి॒న్యోగే॑ భురణా సమా॒నే పరి॑ వాం స॒ప్త స్ర॒వతో॒ రథో॑ గాత్ .
న వా॑యంతి సు॒భ్వో॑ దే॒వయు॑క్తా॒ యే వాం॑ ధూ॒ర్షు త॒రణ॑యో॒ వహం॑తి .. 7.067.08
అ॒స॒శ్చతా॑ మ॒ఘవ॑ద్భ్యో॒ హి భూ॒తం యే రా॒యా మ॑ఘ॒దేయం॑ జు॒నంతి॑ .
ప్ర యే బంధుం॑ సూ॒నృతా॑భిస్తి॒రంతే॒ గవ్యా॑ పృం॒చంతో॒ అశ్వ్యా॑ మ॒ఘాని॑ .. 7.067.09
నూ మే॒ హవ॒మా శృ॑ణుతం యువానా యాసి॒ష్టం వ॒ర్తిర॑శ్వినా॒విరా॑వత్ .
ధ॒త్తం రత్నా॑ని॒ జర॑తం చ సూ॒రీన్యూ॒యం పా॑త స్వ॒స్తిభిః॒ సదా॑ నః .. 7.067.10

ఆ శు॑భ్రా యాతమశ్వినా॒ స్వశ్వా॒ గిరో॑ దస్రా జుజుషా॒ణా యు॒వాకోః॑ .
హ॒వ్యాని॑ చ॒ ప్రతి॑భృతా వీ॒తం నః॑ .. 7.068.01
ప్ర వా॒మంధాం॑సి॒ మద్యా॑న్యస్థు॒రరం॑ గంతం హ॒విషో॑ వీ॒తయే॑ మే .
తి॒రో అ॒ర్యో హవ॑నాని శ్రు॒తం నః॑ .. 7.068.02
ప్ర వాం॒ రథో॒ మనో॑జవా ఇయర్తి తి॒రో రజాం॑స్యశ్వినా శ॒తోతిః॑ .
అ॒స్మభ్యం॑ సూర్యావసూ ఇయా॒నః .. 7.068.03
అ॒యం హ॒ యద్వాం॑ దేవ॒యా ఉ॒ అద్రి॑రూ॒ర్ధ్వో వివ॑క్తి సోమ॒సుద్యు॒వభ్యాం॑ .
ఆ వ॒ల్గూ విప్రో॑ వవృతీత హ॒వ్యైః .. 7.068.04
చి॒త్రం హ॒ యద్వాం॒ భోజ॑నం॒ న్వస్తి॒ న్యత్ర॑యే॒ మహి॑ష్వంతం యుయోతం .
యో వా॑మో॒మానం॒ దధ॑తే ప్రి॒యః సన్ .. 7.068.05
ఉ॒త త్యద్వాం॑ జుర॒తే అ॑శ్వినా భూ॒చ్చ్యవా॑నాయ ప్ర॒తీత్యం॑ హవి॒ర్దే .
అధి॒ యద్వర్ప॑ ఇ॒తఊ॑తి ధ॒త్థః .. 7.068.06
ఉ॒త త్యం భు॒జ్యుమ॑శ్వినా॒ సఖా॑యో॒ మధ్యే॑ జహుర్దు॒రేవా॑సః సము॒ద్రే .
నిరీం॑ పర్ష॒దరా॑వా॒ యో యు॒వాకుః॑ .. 7.068.07
వృకా॑య చి॒జ్జస॑మానాయ శక్తము॒త శ్రు॑తం శ॒యవే॑ హూ॒యమా॑నా .
యావ॒ఘ్న్యామపి॑న్వతమ॒పో న స్త॒ర్యం॑ చిచ్ఛ॒క్త్య॑శ్వినా॒ శచీ॑భిః .. 7.068.08
ఏ॒ష స్య కా॒రుర్జ॑రతే సూ॒క్తైరగ్రే॑ బుధా॒న ఉ॒షసాం॑ సు॒మన్మా॑ .
ఇ॒షా తం వ॑ర్ధద॒ఘ్న్యా పయో॑భిర్యూ॒యం పా॑త స్వ॒స్తిభిః॒ సదా॑ నః .. 7.068.09

ఆ వాం॒ రథో॒ రోద॑సీ బద్బధా॒నో హి॑ర॒ణ్యయో॒ వృష॑భిర్యా॒త్వశ్వైః॑ .
ఘృ॒తవ॑ర్తనిః ప॒విభీ॑ రుచా॒న ఇ॒షాం వో॒ళ్హా నృ॒పతి॑ర్వా॒జినీ॑వాన్ .. 7.069.01
స ప॑ప్రథా॒నో అ॒భి పంచ॒ భూమా॑ త్రివంధు॒రో మన॒సా యా॑తు యు॒క్తః .
విశో॒ యేన॒ గచ్ఛ॑థో దేవ॒యంతీః॒ కుత్రా॑ చి॒ద్యామ॑మశ్వినా॒ దధా॑నా .. 7.069.02
స్వశ్వా॑ య॒శసా యా॑తమ॒ర్వాగ్దస్రా॑ ని॒ధిం మధు॑మంతం పిబాథః .
వి వాం॒ రథో॑ వ॒ధ్వా॒3॒॑ యాద॑మా॒నోఽన్తాం॑ది॒వో బా॑ధతే వర్త॒నిభ్యాం॑ .. 7.069.03
యు॒వోః శ్రియం॒ పరి॒ యోషా॑వృణీత॒ సూరో॑ దుహి॒తా పరి॑తక్మ్యాయాం .
యద్దే॑వ॒యంత॒మవ॑థః॒ శచీ॑భిః॒ పరి॑ ఘ్రం॒సమో॒మనా॑ వాం॒ వయో॑ గాత్ .. 7.069.04
యో హ॒ స్య వాం॑ రథిరా॒ వస్త॑ ఉ॒స్రా రథో॑ యుజా॒నః ప॑రి॒యాతి॑ వ॒ర్తిః .
తేన॑ నః॒ శం యోరు॒షసో॒ వ్యు॑ష్టౌ॒ న్య॑శ్వినా వహతం య॒జ్ఞే అ॒స్మిన్ .. 7.069.05
నరా॑ గౌ॒రేవ॑ వి॒ద్యుతం॑ తృషా॒ణాస్మాక॑మ॒ద్య సవ॒నోప॑ యాతం .
పు॒రు॒త్రా హి వాం॑ మ॒తిభి॒ర్హవం॑తే॒ మా వా॑మ॒న్యే ని య॑మందేవ॒యంతః॑ .. 7.069.06
యు॒వం భు॒జ్యుమవ॑విద్ధం సము॒ద్ర ఉదూ॑హథు॒రర్ణ॑సో॒ అస్రి॑ధానైః .
ప॒త॒త్రిభి॑రశ్ర॒మైర॑వ్య॒థిభి॑ర్దం॒సనా॑భిరశ్వినా పా॒రయం॑తా .. 7.069.07
నూ మే॒ హవ॒మా శృ॑ణుతం యువానా యాసి॒ష్టం వ॒ర్తిర॑శ్వినా॒విరా॑వత్ .
ధ॒త్తం రత్నా॑ని॒ జర॑తం చ సూ॒రీన్యూ॒యం పా॑త స్వ॒స్తిభిః॒ సదా॑ నః .. 7.069.08

ఆ వి॑శ్వవారాశ్వినా గతం నః॒ ప్ర తత్స్థాన॑మవాచి వాం పృథి॒వ్యాం .
అశ్వో॒ న వా॒జీ శు॒నపృ॑ష్ఠో అస్థా॒దా యత్సే॒దథు॑ర్ధ్రు॒వసే॒ న యోనిం॑ .. 7.070.01
సిష॑క్తి॒ సా వాం॑ సుమ॒తిశ్చని॒ష్ఠాతా॑పి ఘ॒ర్మో మను॑షో దురో॒ణే .
యో వాం॑ సము॒ద్రాన్స॒రితః॒ పిప॒ర్త్యేత॑గ్వా చి॒న్న సు॒యుజా॑ యుజా॒నః .. 7.070.02
యాని॒ స్థానా॑న్యశ్వినా ద॒ధాథే॑ ది॒వో య॒హ్వీష్వోష॑ధీషు వి॒క్షు .
ని పర్వ॑తస్య మూ॒ర్ధని॒ సదం॒తేషం॒ జనా॑య దా॒శుషే॒ వహం॑తా .. 7.070.03
చ॒ని॒ష్టం దే॑వా॒ ఓష॑ధీష్వ॒ప్సు యద్యో॒గ్యా అ॒శ్నవై॑థే॒ ఋషీ॑ణాం .
పు॒రూణి॒ రత్నా॒ దధ॑తౌ॒ న్య1॒॑స్మే అను॒ పూర్వా॑ణి చఖ్యథుర్యు॒గాని॑ .. 7.070.04
శు॒శ్రు॒వాంసా॑ చిదశ్వినా పు॒రూణ్య॒భి బ్రహ్మా॑ణి చక్షాథే॒ ఋషీ॑ణాం .
ప్రతి॒ ప్ర యా॑తం॒ వర॒మా జనా॑యా॒స్మే వా॑మస్తు సుమ॒తిశ్చని॑ష్ఠా .. 7.070.05
యో వాం॑ య॒జ్ఞో నా॑సత్యా హ॒విష్మా॑న్కృ॒తబ్ర॑హ్మా సమ॒ర్యో॒3॒॑ భవా॑తి .
ఉప॒ ప్ర యా॑తం॒ వర॒మా వసి॑ష్ఠమి॒మా బ్రహ్మా॑ణ్యృచ్యంతే యు॒వభ్యాం॑ .. 7.070.06
ఇ॒యం మ॑నీ॒షా ఇ॒యమ॑శ్వినా॒ గీరి॒మాం సు॑వృ॒క్తిం వృ॑షణా జుషేథాం .
ఇ॒మా బ్రహ్మా॑ణి యువ॒యూన్య॑గ్మన్యూ॒యం పా॑త స్వ॒స్తిభిః॒ సదా॑ నః .. 7.070.07

అప॒ స్వసు॑రు॒షసో॒ నగ్జి॑హీతే రి॒ణక్తి॑ కృ॒ష్ణీర॑రు॒షాయ॒ పంథాం॑ .
అశ్వా॑మఘా॒ గోమ॑ఘా వాం హువేమ॒ దివా॒ నక్తం॒ శరు॑మ॒స్మద్యు॑యోతం .. 7.071.01
ఉ॒పాయా॑తం దా॒శుషే॒ మర్త్యా॑య॒ రథే॑న వా॒మమ॑శ్వినా॒ వహం॑తా .
యు॒యు॒తమ॒స్మదని॑రా॒మమీ॑వాం॒ దివా॒ నక్తం॑ మాధ్వీ॒ త్రాసీ॑థాం నః .. 7.071.02
ఆ వాం॒ రథ॑మవ॒మస్యాం॒ వ్యు॑ష్టౌ సుమ్నా॒యవో॒ వృష॑ణో వర్తయంతు .
స్యూమ॑గభస్తిమృత॒యుగ్భి॒రశ్వై॒రాశ్వి॑నా॒ వసు॑మంతం వహేథాం .. 7.071.03
యో వాం॒ రథో॑ నృపతీ॒ అస్తి॑ వో॒ళ్హా త్రి॑వంధు॒రో వసు॑మాఀ ఉ॒స్రయా॑మా .
ఆ న॑ ఏ॒నా నా॑స॒త్యోప॑ యాతమ॒భి యద్వాం॑ వి॒శ్వప్స్న్యో॒ జిగా॑తి .. 7.071.04
యు॒వం చ్యవా॑నం జ॒రసో॑ఽముముక్తం॒ ని పే॒దవ॑ ఊహథురా॒శుమశ్వం॑ .
నిరంహ॑స॒స్తమ॑సః స్పర్త॒మత్రిం॒ ని జా॑హు॒షం శి॑థి॒రే ధా॑తమం॒తః .. 7.071.05
ఇ॒యం మ॑నీ॒షా ఇ॒యమ॑శ్వినా॒ గీరి॒మాం సు॑వృ॒క్తిం వృ॑షణా జుషేథాం .
ఇ॒మా బ్రహ్మా॑ణి యువ॒యూన్య॑గ్మన్యూ॒యం పా॑త స్వ॒స్తిభిః॒ సదా॑ నః .. 7.071.06

ఆ గోమ॑తా నాసత్యా॒ రథే॒నాశ్వా॑వతా పురుశ్చం॒ద్రేణ॑ యాతం .
అ॒భి వాం॒ విశ్వా॑ ని॒యుతః॑ సచంతే స్పా॒ర్హయా॑ శ్రి॒యా త॒న్వా॑ శుభా॒నా .. 7.072.01
ఆ నో॑ దే॒వేభి॒రుప॑ యాతమ॒ర్వాక్స॒జోష॑సా నాసత్యా॒ రథే॑న .
యు॒వోర్హి నః॑ స॒ఖ్యా పిత్ర్యా॑ణి సమా॒నో బంధు॑రు॒త తస్య॑ విత్తం .. 7.072.02
ఉదు॒ స్తోమా॑సో అ॒శ్వినో॑రబుధ్రంజా॒మి బ్రహ్మా॑ణ్యు॒షస॑శ్చ దే॒వీః .
ఆ॒వివా॑స॒న్రోద॑సీ॒ ధిష్ణ్యే॒మే అచ్ఛా॒ విప్రో॒ నాస॑త్యా వివక్తి .. 7.072.03
వి చేదు॒చ్ఛంత్య॑శ్వినా ఉ॒షాసః॒ ప్ర వాం॒ బ్రహ్మా॑ణి కా॒రవో॑ భరంతే .
ఊ॒ర్ధ్వం భా॒నుం స॑వి॒తా దే॒వో అ॑శ్రేద్బృ॒హద॒గ్నయః॑ స॒మిధా॑ జరంతే .. 7.072.04
ఆ ప॒శ్చాతా॑న్నాస॒త్యా పు॒రస్తా॒దాశ్వి॑నా యాతమధ॒రాదుద॑క్తాత్ .
ఆ వి॒శ్వతః॒ పాంచ॑జన్యేన రా॒యా యూ॒యం పా॑త స్వ॒స్తిభిః॒ సదా॑ నః .. 7.072.05

అతా॑రిష్మ॒ తమ॑సస్పా॒రమ॒స్య ప్రతి॒ స్తోమం॑ దేవ॒యంతో॒ దధా॑నాః .
పు॒రు॒దంసా॑ పురు॒తమా॑ పురా॒జామ॑ర్త్యా హవతే అ॒శ్వినా॒ గీః .. 7.073.01
న్యు॑ ప్రి॒యో మను॑షః సాది॒ హోతా॒ నాస॑త్యా॒ యో యజ॑తే॒ వంద॑తే చ .
అ॒శ్నీ॒తం మధ్వో॑ అశ్వినా ఉపా॒క ఆ వాం॑ వోచే వి॒దథే॑షు॒ ప్రయ॑స్వాన్ .. 7.073.02
అహే॑మ య॒జ్ఞం ప॒థాము॑రా॒ణా ఇ॒మాం సు॑వృ॒క్తిం వృ॑షణా జుషేథాం .
శ్రు॒ష్టీ॒వేవ॒ ప్రేషి॑తో వామబోధి॒ ప్రతి॒ స్తోమై॒ర్జర॑మాణో॒ వసి॑ష్ఠః .. 7.073.03
ఉప॒ త్యా వహ్నీ॑ గమతో॒ విశం॑ నో రక్షో॒హణా॒ సంభృ॑తా వీ॒ళుపా॑ణీ .
సమంధాం॑స్యగ్మత మత్స॒రాణి॒ మా నో॑ మర్ధిష్ట॒మా గ॑తం శి॒వేన॑ .. 7.073.04
ఆ ప॒శ్చాతా॑న్నాస॒త్యా పు॒రస్తా॒దాశ్వి॑నా యాతమధ॒రాదుద॑క్తాత్ .
ఆ వి॒శ్వతః॒ పాంచ॑జన్యేన రా॒యా యూ॒యం పా॑త స్వ॒స్తిభిః॒ సదా॑ నః .. 7.073.05

ఇ॒మా ఉ॑ వాం॒ దివి॑ష్టయ ఉ॒స్రా హ॑వంతే అశ్వినా .
అ॒యం వా॑మ॒హ్వేఽవ॑సే శచీవసూ॒ విశం॑విశం॒ హి గచ్ఛ॑థః .. 7.074.01
యు॒వం చి॒త్రం ద॑దథు॒ర్భోజ॑నం నరా॒ చోదే॑థాం సూ॒నృతా॑వతే .
అ॒ర్వాగ్రథం॒ సమ॑నసా॒ ని య॑చ్ఛతం॒ పిబ॑తం సో॒మ్యం మధు॑ .. 7.074.02
ఆ యా॑త॒ముప॑ భూషతం॒ మధ్వః॑ పిబతమశ్వినా .
దు॒గ్ధం పయో॑ వృషణా జేన్యావసూ॒ మా నో॑ మర్ధిష్ట॒మా గ॑తం .. 7.074.03
అశ్వా॑సో॒ యే వా॒ముప॑ దా॒శుషో॑ గృ॒హం యు॒వాం దీయం॑తి॒ బిభ్ర॑తః .
మ॒క్షూ॒యుభి॑ర్నరా॒ హయే॑భిరశ్వి॒నా దే॑వా యాతమస్మ॒యూ .. 7.074.04
అధా॑ హ॒ యంతో॑ అ॒శ్వినా॒ పృక్షః॑ సచంత సూ॒రయః॑ .
తా యం॑సతో మ॒ఘవ॑ద్భ్యో ధ్రు॒వం యశ॑శ్ఛ॒ర్దిర॒స్మభ్యం॒ నాస॑త్యా .. 7.074.05
ప్ర యే య॒యుర॑వృ॒కాసో॒ రథా॑ ఇవ నృపా॒తారో॒ జనా॑నాం .
ఉ॒త స్వేన॒ శవ॑సా శూశువు॒ర్నర॑ ఉ॒త క్షి॑యంతి సుక్షి॒తిం .. 7.074.06

వ్యు1॒॑షా ఆ॑వో దివి॒జా ఋ॒తేనా॑విష్కృణ్వా॒నా మ॑హి॒మాన॒మాగా॑త్ .
అప॒ ద్రుహ॒స్తమ॑ ఆవ॒రజు॑ష్ట॒మంగి॑రస్తమా ప॒థ్యా॑ అజీగః .. 7.075.01
మ॒హే నో॑ అ॒ద్య సు॑వి॒తాయ॑ బో॒ధ్యుషో॑ మ॒హే సౌభ॑గాయ॒ ప్ర యం॑ధి .
చి॒త్రం ర॒యిం య॒శసం॑ ధేహ్య॒స్మే దేవి॒ మర్తే॑షు మానుషి శ్రవ॒స్యుం .. 7.075.02
ఏ॒తే త్యే భా॒నవో॑ దర్శ॒తాయా॑శ్చి॒త్రా ఉ॒షసో॑ అ॒మృతా॑స॒ ఆగుః॑ .
జ॒నయం॑తో॒ దైవ్యా॑ని వ్ర॒తాన్యా॑పృ॒ణంతో॑ అం॒తరి॑క్షా॒ వ్య॑స్థుః .. 7.075.03
ఏ॒షా స్యా యు॑జా॒నా ప॑రా॒కాత్పంచ॑ క్షి॒తీః పరి॑ స॒ద్యో జి॑గాతి .
అ॒భి॒పశ్యం॑తీ వ॒యునా॒ జనా॑నాం ది॒వో దు॑హి॒తా భువ॑నస్య॒ పత్నీ॑ .. 7.075.04
వా॒జినీ॑వతీ॒ సూర్య॑స్య॒ యోషా॑ చి॒త్రామ॑ఘా రా॒య ఈ॑శే॒ వసూ॑నాం .
ఋషి॑ష్టుతా జ॒రయం॑తీ మ॒ఘోన్యు॒షా ఉ॑చ్ఛతి॒ వహ్ని॑భిర్గృణా॒నా .. 7.075.05
ప్రతి॑ ద్యుతా॒నామ॑రు॒షాసో॒ అశ్వా॑శ్చి॒త్రా అ॑దృశ్రన్ను॒షసం॒ వహం॑తః .
యాతి॑ శు॒భ్రా వి॑శ్వ॒పిశా॒ రథే॑న॒ దధా॑తి॒ రత్నం॑ విధ॒తే జనా॑య .. 7.075.06
స॒త్యా స॒త్యేభి॑ర్మహ॒తీ మ॒హద్భి॑ర్దే॒వీ దే॒వేభి॑ర్యజ॒తా యజ॑త్రైః .
రు॒జద్దృ॒ళ్హాని॒ దద॑దు॒స్రియా॑ణాం॒ ప్రతి॒ గావ॑ ఉ॒షసం॑ వావశంత .. 7.075.07
నూ నో॒ గోమ॑ద్వీ॒రవ॑ద్ధేహి॒ రత్న॒ముషో॒ అశ్వా॑వత్పురు॒భోజో॑ అ॒స్మే .
మా నో॑ బ॒ర్హిః పు॑రు॒షతా॑ ని॒దే క॑ర్యూ॒యం పా॑త స్వ॒స్తిభిః॒ సదా॑ నః .. 7.075.08

ఉదు॒ జ్యోతి॑ర॒మృతం॑ వి॒శ్వజ॑న్యం వి॒శ్వాన॑రః సవి॒తా దే॒వో అ॑శ్రేత్ .
క్రత్వా॑ దే॒వానా॑మజనిష్ట॒ చక్షు॑రా॒విర॑క॒ర్భువ॑నం॒ విశ్వ॑ము॒షాః .. 7.076.01
ప్ర మే॒ పంథా॑ దేవ॒యానా॑ అదృశ్ర॒న్నమ॑ర్ధంతో॒ వసు॑భి॒రిష్కృ॑తాసః .
అభూ॑దు కే॒తురు॒షసః॑ పు॒రస్తా॑త్ప్రతీ॒చ్యాగా॒దధి॑ హ॒ర్మ్యేభ్యః॑ .. 7.076.02
తానీదహా॑ని బహు॒లాన్యా॑స॒న్యా ప్రా॒చీన॒ముది॑తా॒ సూర్య॑స్య .
యతః॒ పరి॑ జా॒ర ఇ॑వా॒చరం॒త్యుషో॑ దదృ॒క్షే న పున॑ర్య॒తీవ॑ .. 7.076.03
త ఇద్దే॒వానాం॑ సధ॒మాద॑ ఆసన్నృ॒తావా॑నః క॒వయః॑ పూ॒ర్వ్యాసః॑ .
గూ॒ళ్హం జ్యోతిః॑ పి॒తరో॒ అన్వ॑విందన్స॒త్యమం॑త్రా అజనయన్ను॒షాసం॑ .. 7.076.04
స॒మా॒న ఊ॒ర్వే అధి॒ సంగ॑తాసః॒ సం జా॑నతే॒ న య॑తంతే మి॒థస్తే .
తే దే॒వానాం॒ న మి॑నంతి వ్ర॒తాన్యమ॑ర్ధంతో॒ వసు॑భి॒ర్యాద॑మానాః .. 7.076.05
ప్రతి॑ త్వా॒ స్తోమై॑రీళతే॒ వసి॑ష్ఠా ఉష॒ర్బుధః॑ సుభగే తుష్టు॒వాంసః॑ .
గవాం॑ నే॒త్రీ వాజ॑పత్నీ న ఉ॒చ్ఛోషః॑ సుజాతే ప్రథ॒మా జ॑రస్వ .. 7.076.06
ఏ॒షా నే॒త్రీ రాధ॑సః సూ॒నృతా॑నాము॒షా ఉ॒చ్ఛంతీ॑ రిభ్యతే॒ వసి॑ష్ఠైః .
దీ॒ర్ఘ॒శ్రుతం॑ ర॒యిమ॒స్మే దధా॑నా యూ॒యం పా॑త స్వ॒స్తిభిః॒ సదా॑ నః .. 7.076.07

ఉపో॑ రురుచే యువ॒తిర్న యోషా॒ విశ్వం॑ జీ॒వం ప్ర॑సు॒వంతీ॑ చ॒రాయై॑ .
అభూ॑ద॒గ్నిః స॒మిధే॒ మాను॑షాణా॒మక॒ర్జ్యోతి॒ర్బాధ॑మానా॒ తమాం॑సి .. 7.077.01
విశ్వం॑ ప్రతీ॒చీ స॒ప్రథా॒ ఉద॑స్థా॒ద్రుశ॒ద్వాసో॒ బిభ్ర॑తీ శు॒క్రమ॑శ్వైత్ .
హిర॑ణ్యవర్ణా సు॒దృశీ॑కసందృ॒గ్గవాం॑ మా॒తా నే॒త్ర్యహ్నా॑మరోచి .. 7.077.02
దే॒వానాం॒ చక్షుః॑ సు॒భగా॒ వహం॑తీ శ్వే॒తం నయం॑తీ సు॒దృశీ॑క॒మశ్వం॑ .
ఉ॒షా అ॑దర్శి ర॒శ్మిభి॒ర్వ్య॑క్తా చి॒త్రామ॑ఘా॒ విశ్వ॒మను॒ ప్రభూ॑తా .. 7.077.03
అంతి॑వామా దూ॒రే అ॒మిత్ర॑ముచ్ఛో॒ర్వీం గవ్యూ॑తి॒మభ॑యం కృధీ నః .
యా॒వయ॒ ద్వేష॒ ఆ భ॑రా॒ వసూ॑ని చో॒దయ॒ రాధో॑ గృణ॒తే మ॑ఘోని .. 7.077.04
అ॒స్మే శ్రేష్ఠే॑భిర్భా॒నుభి॒ర్వి భా॒హ్యుషో॑ దేవి ప్రతి॒రంతీ॑ న॒ ఆయుః॑ .
ఇషం॑ చ నో॒ దధ॑తీ విశ్వవారే॒ గోమ॒దశ్వా॑వ॒ద్రథ॑వచ్చ॒ రాధః॑ .. 7.077.05
యాం త్వా॑ దివో దుహితర్వ॒ర్ధయం॒త్యుషః॑ సుజాతే మ॒తిభి॒ర్వసి॑ష్ఠాః .
సాస్మాసు॑ ధా ర॒యిమృ॒ష్వం బృ॒హంతం॑ యూ॒యం పా॑త స్వ॒స్తిభిః॒ సదా॑ నః .. 7.077.06

ప్రతి॑ కే॒తవః॑ ప్రథ॒మా అ॑దృశ్రన్నూ॒ర్ధ్వా అ॑స్యా అం॒జయో॒ వి శ్ర॑యంతే .
ఉషో॑ అ॒ర్వాచా॑ బృహ॒తా రథే॑న॒ జ్యోతి॑ష్మతా వా॒మమ॒స్మభ్యం॑ వక్షి .. 7.078.01
ప్రతి॑ షీమ॒గ్నిర్జ॑రతే॒ సమి॑ద్ధః॒ ప్రతి॒ విప్రా॑సో మ॒తిభి॑ర్గృ॒ణంతః॑ .
ఉ॒షా యా॑తి॒ జ్యోతి॑షా॒ బాధ॑మానా॒ విశ్వా॒ తమాం॑సి దురి॒తాప॑ దే॒వీ .. 7.078.02
ఏ॒తా ఉ॒ త్యాః ప్రత్య॑దృశ్రన్పు॒రస్తా॒జ్జ్యోతి॒ర్యచ్ఛం॑తీరు॒షసో॑ విభా॒తీః .
అజీ॑జన॒న్సూర్యం॑ య॒జ్ఞమ॒గ్నిమ॑పా॒చీనం॒ తమో॑ అగా॒దజు॑ష్టం .. 7.078.03
అచే॑తి ది॒వో దు॑హి॒తా మ॒ఘోనీ॒ విశ్వే॑ పశ్యంత్యు॒షసం॑ విభా॒తీం .
ఆస్థా॒ద్రథం॑ స్వ॒ధయా॑ యు॒జ్యమా॑న॒మా యమశ్వా॑సః సు॒యుజో॒ వహం॑తి .. 7.078.04
ప్రతి॑ త్వా॒ద్య సు॒మన॑సో బుధంతా॒స్మాకా॑సో మ॒ఘవా॑నో వ॒యం చ॑ .
తి॒ల్వి॒లా॒యధ్వ॑ముషసో విభా॒తీర్యూ॒యం పా॑త స్వ॒స్తిభిః॒ సదా॑ నః .. 7.078.05

వ్యు1॒॑షా ఆ॑వః ప॒థ్యా॒3॒॑ జనా॑నాం॒ పంచ॑ క్షి॒తీర్మాను॑షీర్బో॒ధయం॑తీ .
సు॒సం॒దృగ్భి॑రు॒క్షభి॑ర్భా॒నుమ॑శ్రే॒ద్వి సూర్యో॒ రోద॑సీ॒ చక్ష॑సావః .. 7.079.01
వ్యం॑జతే ది॒వో అంతే॑ష్వ॒క్తూన్విశో॒ న యు॒క్తా ఉ॒షసో॑ యతంతే .
సం తే॒ గావ॒స్తమ॒ ఆ వ॑ర్తయంతి॒ జ్యోతి॑ర్యచ్ఛంతి సవి॒తేవ॑ బా॒హూ .. 7.079.02
అభూ॑దు॒షా ఇంద్ర॑తమా మ॒ఘోన్యజీ॑జనత్సువి॒తాయ॒ శ్రవాం॑సి .
వి ది॒వో దే॒వీ దు॑హి॒తా ద॑ధా॒త్యంగి॑రస్తమా సు॒కృతే॒ వసూ॑ని .. 7.079.03
తావ॑దుషో॒ రాధో॑ అ॒స్మభ్యం॑ రాస్వ॒ యావ॑త్స్తో॒తృభ్యో॒ అర॑దో గృణా॒నా .
యాం త్వా॑ జ॒జ్ఞుర్వృ॑ష॒భస్యా॒ రవే॑ణ॒ వి దృ॒ళ్హస్య॒ దురో॒ అద్రే॑రౌర్ణోః .. 7.079.04
దే॒వందే॑వం॒ రాధ॑సే చో॒దయం॑త్యస్మ॒ద్ర్య॑క్సూ॒నృతా॑ ఈ॒రయం॑తీ .
వ్యు॒చ్ఛంతీ॑ నః స॒నయే॒ ధియో॑ ధా యూ॒యం పా॑త స్వ॒స్తిభిః॒ సదా॑ నః .. 7.079.05

ప్రతి॒ స్తోమే॑భిరు॒షసం॒ వసి॑ష్ఠా గీ॒ర్భిర్విప్రా॑సః ప్రథ॒మా అ॑బుధ్రన్ .
వి॒వ॒ర్తయం॑తీం॒ రజ॑సీ॒ సమం॑తే ఆవిష్కృణ్వ॒తీం భువ॑నాని॒ విశ్వా॑ .. 7.080.01
ఏ॒షా స్యా నవ్య॒మాయు॒ర్దధా॑నా గూ॒ఢ్వీ తమో॒ జ్యోతి॑షో॒షా అ॑బోధి .
అగ్ర॑ ఏతి యువ॒తిరహ్ర॑యాణా॒ ప్రాచి॑కిత॒త్సూర్యం॑ య॒జ్ఞమ॒గ్నిం .. 7.080.02
అశ్వా॑వతీ॒ర్గోమ॑తీర్న ఉ॒షాసో॑ వీ॒రవ॑తీః॒ సద॑ముచ్ఛంతు భ॒ద్రాః .
ఘృ॒తం దుహా॑నా వి॒శ్వతః॒ ప్రపీ॑తా యూ॒యం పా॑త స్వ॒స్తిభిః॒ సదా॑ నః .. 7.080.03

ప్రత్యు॑ అదర్శ్యాయ॒త్యు1॒॑చ్ఛంతీ॑ దుహి॒తా ది॒వః .
అపో॒ మహి॑ వ్యయతి॒ చక్ష॑సే॒ తమో॒ జ్యోతి॑ష్కృణోతి సూ॒నరీ॑ .. 7.081.01
ఉదు॒స్రియాః॑ సృజతే॒ సూర్యః॒ సచా॑ఀ ఉ॒ద్యన్నక్ష॑త్రమర్చి॒వత్ .
తవేదు॑షో॒ వ్యుషి॒ సూర్య॑స్య చ॒ సం భ॒క్తేన॑ గమేమహి .. 7.081.02
ప్రతి॑ త్వా దుహితర్దివ॒ ఉషో॑ జీ॒రా అ॑భుత్స్మహి .
యా వహ॑సి పు॒రు స్పా॒ర్హం వ॑నన్వతి॒ రత్నం॒ న దా॒శుషే॒ మయః॑ .. 7.081.03
ఉ॒చ్ఛంతీ॒ యా కృ॒ణోషి॑ మం॒హనా॑ మహి ప్ర॒ఖ్యై దే॑వి॒ స్వ॑ర్దృ॒శే .
తస్యా॑స్తే రత్న॒భాజ॑ ఈమహే వ॒యం స్యామ॑ మా॒తుర్న సూ॒నవః॑ .. 7.081.04
తచ్చి॒త్రం రాధ॒ ఆ భ॒రోషో॒ యద్దీ॑ర్ఘ॒శ్రుత్త॑మం .
యత్తే॑ దివో దుహితర్మర్త॒భోజ॑నం॒ తద్రా॑స్వ భు॒నజా॑మహై .. 7.081.05
శ్రవః॑ సూ॒రిభ్యో॑ అ॒మృతం॑ వసుత్వ॒నం వాజా॑ఀ అ॒స్మభ్యం॒ గోమ॑తః .
చో॒ద॒యి॒త్రీ మ॒ఘోనః॑ సూ॒నృతా॑వత్యు॒షా ఉ॑చ్ఛ॒దప॒ స్రిధః॑ .. 7.081.06

ఇంద్రా॑వరుణా యు॒వమ॑ధ్వ॒రాయ॑ నో వి॒శే జనా॑య॒ మహి॒ శర్మ॑ యచ్ఛతం .
దీ॒ర్ఘప్ర॑యజ్యు॒మతి॒ యో వ॑ను॒ష్యతి॑ వ॒యం జ॑యేమ॒ పృత॑నాసు దూ॒ఢ్యః॑ .. 7.082.01
స॒మ్రాళ॒న్యః స్వ॒రాళ॒న్య ఉ॑చ్యతే వాం మ॒హాంతా॒వింద్రా॒వరు॑ణా మ॒హావ॑సూ .
విశ్వే॑ దే॒వాసః॑ పర॒మే వ్యో॑మని॒ సం వా॒మోజో॑ వృషణా॒ సం బలం॑ దధుః .. 7.082.02
అన్వ॒పాం ఖాన్య॑తృంత॒మోజ॒సా సూర్య॑మైరయతం ది॒వి ప్ర॒భుం .
ఇంద్రా॑వరుణా॒ మదే॑ అస్య మా॒యినోఽపి॑న్వతమ॒పితః॒ పిన్వ॑తం॒ ధియః॑ .. 7.082.03
యు॒వామిద్యు॒త్సు పృత॑నాసు॒ వహ్న॑యో యు॒వాం క్షేమ॑స్య ప్రస॒వే మి॒తజ్ఞ॑వః .
ఈ॒శా॒నా వస్వ॑ ఉ॒భయ॑స్య కా॒రవ॒ ఇంద్రా॑వరుణా సు॒హవా॑ హవామహే .. 7.082.04
ఇంద్రా॑వరుణా॒ యది॒మాని॑ చ॒క్రథు॒ర్విశ్వా॑ జా॒తాని॒ భువ॑నస్య మ॒జ్మనా॑ .
క్షేమే॑ణ మి॒త్రో వరు॑ణం దువ॒స్యతి॑ మ॒రుద్భి॑రు॒గ్రః శుభ॑మ॒న్య ఈ॑యతే .. 7.082.05
మ॒హే శు॒ల్కాయ॒ వరు॑ణస్య॒ ను త్వి॒ష ఓజో॑ మిమాతే ధ్రు॒వమ॑స్య॒ యత్స్వం .
అజా॑మిమ॒న్యః శ్న॒థయం॑త॒మాతి॑రద్ద॒భ్రేభి॑ర॒న్యః ప్ర వృ॑ణోతి॒ భూయ॑సః .. 7.082.06
న తమంహో॒ న దు॑రి॒తాని॒ మర్త్య॒మింద్రా॑వరుణా॒ న తపః॒ కుత॑శ్చ॒న .
యస్య॑ దేవా॒ గచ్ఛ॑థో వీ॒థో అ॑ధ్వ॒రం న తం మర్త॑స్య నశతే॒ పరి॑హ్వృతిః .. 7.082.07
అ॒ర్వాఙ్న॑రా॒ దైవ్యే॒నావ॒సా గ॑తం శృణు॒తం హవం॒ యది॑ మే॒ జుజో॑షథః .
యు॒వోర్హి స॒ఖ్యము॒త వా॒ యదాప్యం॑ మార్డీ॒కమిం॑ద్రావరుణా॒ ని య॑చ్ఛతం .. 7.082.08
అ॒స్మాక॑మింద్రావరుణా॒ భరే॑భరే పురోయో॒ధా భ॑వతం కృష్ట్యోజసా .
యద్వాం॒ హవం॑త ఉ॒భయే॒ అధ॑ స్పృ॒ధి నర॑స్తో॒కస్య॒ తన॑యస్య సా॒తిషు॑ .. 7.082.09
అ॒స్మే ఇంద్రో॒ వరు॑ణో మి॒త్రో అ॑ర్య॒మా ద్యు॒మ్నం య॑చ్ఛంతు॒ మహి॒ శర్మ॑ స॒ప్రథః॑ .
అ॒వ॒ధ్రం జ్యోతి॒రది॑తేరృతా॒వృధో॑ దే॒వస్య॒ శ్లోకం॑ సవి॒తుర్మ॑నామహే .. 7.082.10

యు॒వాం న॑రా॒ పశ్య॑మానాస॒ ఆప్యం॑ ప్రా॒చా గ॒వ్యంతః॑ పృథు॒పర్శ॑వో యయుః .
దాసా॑ చ వృ॒త్రా హ॒తమార్యా॑ణి చ సు॒దాస॑మింద్రావరు॒ణావ॑సావతం .. 7.083.01
యత్రా॒ నరః॑ స॒మయం॑తే కృ॒తధ్వ॑జో॒ యస్మి॑న్నా॒జా భవ॑తి॒ కిం చ॒న ప్రి॒యం .
యత్రా॒ భయం॑తే॒ భువ॑నా స్వ॒ర్దృశ॒స్తత్రా॑ న ఇంద్రావరు॒ణాధి॑ వోచతం .. 7.083.02
సం భూమ్యా॒ అంతా॑ ధ్వసి॒రా అ॑దృక్ష॒తేంద్రా॑వరుణా ది॒వి ఘోష॒ ఆరు॑హత్ .
అస్థు॒ర్జనా॑నా॒ముప॒ మామరా॑తయో॒ఽర్వాగవ॑సా హవనశ్రు॒తా గ॑తం .. 7.083.03
ఇంద్రా॑వరుణా వ॒ధనా॑భిరప్ర॒తి భే॒దం వ॒న్వంతా॒ ప్ర సు॒దాస॑మావతం .
బ్రహ్మా॑ణ్యేషాం శృణుతం॒ హవీ॑మని స॒త్యా తృత్సూ॑నామభవత్పు॒రోహి॑తిః .. 7.083.04
ఇంద్రా॑వరుణావ॒భ్యా త॑పంతి మా॒ఘాన్య॒ర్యో వ॒నుషా॒మరా॑తయః .
యు॒వం హి వస్వ॑ ఉ॒భయ॑స్య॒ రాజ॒థోఽధ॑ స్మా నోఽవతం॒ పార్యే॑ ది॒వి .. 7.083.05
యు॒వాం హ॑వంత ఉ॒భయా॑స ఆ॒జిష్వింద్రం॑ చ॒ వస్వో॒ వరు॑ణం చ సా॒తయే॑ .
యత్ర॒ రాజ॑భిర్ద॒శభి॒ర్నిబా॑ధితం॒ ప్ర సు॒దాస॒మావ॑తం॒ తృత్సు॑భిః స॒హ .. 7.083.06
దశ॒ రాజా॑నః॒ సమి॑తా॒ అయ॑జ్యవః సు॒దాస॑మింద్రావరుణా॒ న యు॑యుధుః .
స॒త్యా నృ॒ణామ॑ద్మ॒సదా॒ముప॑స్తుతిర్దే॒వా ఏ॑షామభవందే॒వహూ॑తిషు .. 7.083.07
దా॒శ॒రా॒జ్ఞే పరి॑యత్తాయ వి॒శ్వతః॑ సు॒దాస॑ ఇంద్రావరుణావశిక్షతం .
శ్వి॒త్యంచో॒ యత్ర॒ నమ॑సా కప॒ర్దినో॑ ధి॒యా ధీవం॑తో॒ అస॑పంత॒ తృత్స॑వః .. 7.083.08
వృ॒త్రాణ్య॒న్యః స॑మి॒థేషు॒ జిఘ్న॑తే వ్ర॒తాన్య॒న్యో అ॒భి ర॑క్షతే॒ సదా॑ .
హవా॑మహే వాం వృషణా సువృ॒క్తిభి॑ర॒స్మే ఇం॑ద్రావరుణా॒ శర్మ॑ యచ్ఛతం .. 7.083.09
అ॒స్మే ఇంద్రో॒ వరు॑ణో మి॒త్రో అ॑ర్య॒మా ద్యు॒మ్నం య॑చ్ఛంతు॒ మహి॒ శర్మ॑ స॒ప్రథః॑ .
అ॒వ॒ధ్రం జ్యోతి॒రది॑తేరృతా॒వృధో॑ దే॒వస్య॒ శ్లోకం॑ సవి॒తుర్మ॑నామహే .. 7.083.10

ఆ వాం॑ రాజానావధ్వ॒రే వ॑వృత్యాం హ॒వ్యేభి॑రింద్రావరుణా॒ నమో॑భిః .
ప్ర వాం॑ ఘృ॒తాచీ॑ బా॒హ్వోర్దధా॑నా॒ పరి॒ త్మనా॒ విషు॑రూపా జిగాతి .. 7.084.01
యు॒వో రా॒ష్ట్రం బృ॒హది॑న్వతి॒ ద్యౌర్యౌ సే॒తృభి॑రర॒జ్జుభిః॑ సినీ॒థః .
పరి॑ నో॒ హేళో॒ వరు॑ణస్య వృజ్యా ఉ॒రుం న॒ ఇంద్రః॑ కృణవదు లో॒కం .. 7.084.02
కృ॒తం నో॑ య॒జ్ఞం వి॒దథే॑షు॒ చారుం॑ కృ॒తం బ్రహ్మా॑ణి సూ॒రిషు॑ ప్రశ॒స్తా .
ఉపో॑ ర॒యిర్దే॒వజూ॑తో న ఏతు॒ ప్ర ణః॑ స్పా॒ర్హాభి॑రూ॒తిభి॑స్తిరేతం .. 7.084.03
అ॒స్మే ఇం॑ద్రావరుణా వి॒శ్వవా॑రం ర॒యిం ధ॑త్తం॒ వసు॑మంతం పురు॒క్షుం .
ప్ర య ఆ॑ది॒త్యో అనృ॑తా మి॒నాత్యమి॑తా॒ శూరో॑ దయతే॒ వసూ॑ని .. 7.084.04
ఇ॒యమింద్రం॒ వరు॑ణమష్ట మే॒ గీః ప్రావ॑త్తో॒కే తన॑యే॒ తూతు॑జానా .
సు॒రత్నా॑సో దే॒వవీ॑తిం గమేమ యూ॒యం పా॑త స్వ॒స్తిభిః॒ సదా॑ నః .. 7.084.05

పు॒నీ॒షే వా॑మర॒క్షసం॑ మనీ॒షాం సోమ॒మింద్రా॑య॒ వరు॑ణాయ॒ జుహ్వ॑త్ .
ఘృ॒తప్ర॑తీకాము॒షసం॒ న దే॒వీం తా నో॒ యామ॑న్నురుష్యతామ॒భీకే॑ .. 7.085.01
స్పర్ధం॑తే॒ వా ఉ॑ దేవ॒హూయే॒ అత్ర॒ యేషు॑ ధ్వ॒జేషు॑ ది॒ద్యవః॒ పతం॑తి .
యు॒వం తాఀ ఇం॑ద్రావరుణావ॒మిత్రా॑న్హ॒తం పరా॑చః॒ శర్వా॒ విషూ॑చః .. 7.085.02
ఆప॑శ్చి॒ద్ధి స్వయ॑శసః॒ సద॑స్సు దే॒వీరింద్రం॒ వరు॑ణం దే॒వతా॒ ధుః .
కృ॒ష్టీర॒న్యో ధా॒రయ॑తి॒ ప్రవి॑క్తా వృ॒త్రాణ్య॒న్యో అ॑ప్ర॒తీని॑ హంతి .. 7.085.03
స సు॒క్రతు॑రృత॒చిద॑స్తు॒ హోతా॒ య ఆ॑దిత్య॒ శవ॑సా వాం॒ నమ॑స్వాన్ .
ఆ॒వ॒వర్త॒దవ॑సే వాం హ॒విష్మా॒నస॒దిత్స సు॑వి॒తాయ॒ ప్రయ॑స్వాన్ .. 7.085.04
ఇ॒యమింద్రం॒ వరు॑ణమష్ట మే॒ గీః ప్రావ॑త్తో॒కే తన॑యే॒ తూతు॑జానా .
సు॒రత్నా॑సో దే॒వవీ॑తిం గమేమ యూ॒యం పా॑త స్వ॒స్తిభిః॒ సదా॑ నః .. 7.085.05

ధీరా॒ త్వ॑స్య మహి॒నా జ॒నూంషి॒ వి యస్త॒స్తంభ॒ రోద॑సీ చిదు॒ర్వీ .
ప్ర నాక॑మృ॒ష్వం ను॑నుదే బృ॒హంతం॑ ద్వి॒తా నక్ష॑త్రం ప॒ప్రథ॑చ్చ॒ భూమ॑ .. 7.086.01
ఉ॒త స్వయా॑ త॒న్వా॒3॒॑ సం వ॑దే॒ తత్క॒దా న్వ1॒॑న్తర్వరు॑ణే భువాని .
కిం మే॑ హ॒వ్యమహృ॑ణానో జుషేత క॒దా మృ॑ళీ॒కం సు॒మనా॑ అ॒భి ఖ్యం॑ .. 7.086.02
పృ॒చ్ఛే తదేనో॑ వరుణ ది॒దృక్షూపో॑ ఏమి చికి॒తుషో॑ వి॒పృచ్ఛం॑ .
స॒మా॒నమిన్మే॑ క॒వయ॑శ్చిదాహుర॒యం హ॒ తుభ్యం॒ వరు॑ణో హృణీతే .. 7.086.03
కిమాగ॑ ఆస వరుణ॒ జ్యేష్ఠం॒ యత్స్తో॒తారం॒ జిఘాం॑ససి॒ సఖా॑యం .
ప్ర తన్మే॑ వోచో దూళభ స్వధా॒వోఽవ॑ త్వానే॒నా నమ॑సా తు॒ర ఇ॑యాం .. 7.086.04
అవ॑ ద్రు॒గ్ధాని॒ పిత్ర్యా॑ సృజా॒ నోఽవ॒ యా వ॒యం చ॑కృ॒మా త॒నూభిః॑ .
అవ॑ రాజన్పశు॒తృపం॒ న తా॒యుం సృ॒జా వ॒త్సం న దామ్నో॒ వసి॑ష్ఠం .. 7.086.05
న స స్వో దక్షో॑ వరుణ॒ ధ్రుతిః॒ సా సురా॑ మ॒న్యుర్వి॒భీద॑కో॒ అచి॑త్తిః .
అస్తి॒ జ్యాయా॒న్కనీ॑యస ఉపా॒రే స్వప్న॑శ్చ॒నేదనృ॑తస్య ప్రయో॒తా .. 7.086.06
అరం॑ దా॒సో న మీ॒ళ్హుషే॑ కరాణ్య॒హం దే॒వాయ॒ భూర్ణ॒యేఽనా॑గాః .
అచే॑తయద॒చితో॑ దే॒వో అ॒ర్యో గృత్సం॑ రా॒యే క॒విత॑రో జునాతి .. 7.086.07
అ॒యం సు తుభ్యం॑ వరుణ స్వధావో హృ॒ది స్తోమ॒ ఉప॑శ్రితశ్చిదస్తు .
శం నః॒ క్షేమే॒ శము॒ యోగే॑ నో అస్తు యూ॒యం పా॑త స్వ॒స్తిభిః॒ సదా॑ నః .. 7.086.08

రద॑త్ప॒థో వరు॑ణః॒ సూర్యా॑య॒ ప్రార్ణాం॑సి సము॒ద్రియా॑ న॒దీనాం॑ .
సర్గో॒ న సృ॒ష్టో అర్వ॑తీరృతా॒యంచ॒కార॑ మ॒హీర॒వనీ॒రహ॑భ్యః .. 7.087.01
ఆ॒త్మా తే॒ వాతో॒ రజ॒ ఆ న॑వీనోత్ప॒శుర్న భూర్ణి॒ర్యవ॑సే సస॒వాన్ .
అం॒తర్మ॒హీ బృ॑హ॒తీ రోద॑సీ॒మే విశ్వా॑ తే॒ ధామ॑ వరుణ ప్రి॒యాణి॑ .. 7.087.02
పరి॒ స్పశో॒ వరు॑ణస్య॒ స్మది॑ష్టా ఉ॒భే ప॑శ్యంతి॒ రోద॑సీ సు॒మేకే॑ .
ఋ॒తావా॑నః క॒వయో॑ య॒జ్ఞధీ॑రాః॒ ప్రచే॑తసో॒ య ఇ॒షయం॑త॒ మన్మ॑ .. 7.087.03
ఉ॒వాచ॑ మే॒ వరు॑ణో॒ మేధి॑రాయ॒ త్రిః స॒ప్త నామాఘ్న్యా॑ బిభర్తి .
వి॒ద్వాన్ప॒దస్య॒ గుహ్యా॒ న వో॑చద్యు॒గాయ॒ విప్ర॒ ఉప॑రాయ॒ శిక్ష॑న్ .. 7.087.04
తి॒స్రో ద్యావో॒ నిహి॑తా అం॒తర॑స్మింతి॒స్రో భూమీ॒రుప॑రాః॒ షడ్వి॑ధానాః .
గృత్సో॒ రాజా॒ వరు॑ణశ్చక్ర ఏ॒తం ది॒వి ప్రేం॒ఖం హి॑ర॒ణ్యయం॑ శు॒భే కం .. 7.087.05
అవ॒ సింధుం॒ వరు॑ణో॒ ద్యౌరి॑వ స్థాద్ద్ర॒ప్సో న శ్వే॒తో మృ॒గస్తువి॑ష్మాన్ .
గం॒భీ॒రశం॑సో॒ రజ॑సో వి॒మానః॑ సుపా॒రక్ష॑త్రః స॒తో అ॒స్య రాజా॑ .. 7.087.06
యో మృ॒ళయా॑తి చ॒క్రుషే॑ చి॒దాగో॑ వ॒యం స్యా॑మ॒ వరు॑ణే॒ అనా॑గాః .
అను॑ వ్ర॒తాన్యది॑తేరృ॒ధంతో॑ యూ॒యం పా॑త స్వ॒స్తిభిః॒ సదా॑ నః .. 7.087.07

ప్ర శుం॒ధ్యువం॒ వరు॑ణాయ॒ ప్రేష్ఠాం॑ మ॒తిం వ॑సిష్ఠ మీ॒ళ్హుషే॑ భరస్వ .
య ఈ॑మ॒ర్వాంచం॒ కర॑తే॒ యజ॑త్రం స॒హస్రా॑మఘం॒ వృష॑ణం బృ॒హంతం॑ .. 7.088.01
అధా॒ న్వ॑స్య సం॒దృశం॑ జగ॒న్వాన॒గ్నేరనీ॑కం॒ వరు॑ణస్య మంసి .
స్వ1॒॑ర్యదశ్మ॑న్నధి॒పా ఉ॒ అంధో॒ఽభి మా॒ వపు॑ర్దృ॒శయే॑ నినీయాత్ .. 7.088.02
ఆ యద్రు॒హావ॒ వరు॑ణశ్చ॒ నావం॒ ప్ర యత్స॑ము॒ద్రమీ॒రయా॑వ॒ మధ్యం॑ .
అధి॒ యద॒పాం స్నుభి॒శ్చరా॑వ॒ ప్ర ప్రేం॒ఖ ఈం॑ఖయావహై శు॒భే కం .. 7.088.03
వసి॑ష్ఠం హ॒ వరు॑ణో నా॒వ్యాధా॒దృషిం॑ చకార॒ స్వపా॒ మహో॑భిః .
స్తో॒తారం॒ విప్రః॑ సుదిన॒త్వే అహ్నాం॒ యాన్ను ద్యావ॑స్త॒తన॒న్యాదు॒షాసః॑ .. 7.088.04
క్వ1॒॑ త్యాని॑ నౌ స॒ఖ్యా బ॑భూవుః॒ సచా॑వహే॒ యద॑వృ॒కం పు॒రా చి॑త్ .
బృ॒హంతం॒ మానం॑ వరుణ స్వధావః స॒హస్ర॑ద్వారం జగమా గృ॒హం తే॑ .. 7.088.05
య ఆ॒పిర్నిత్యో॑ వరుణ ప్రి॒యః సంత్వామాగాం॑సి కృ॒ణవ॒త్సఖా॑ తే .
మా త॒ ఏన॑స్వంతో యక్షిన్భుజేమ యం॒ధి ష్మా॒ విప్రః॑ స్తువ॒తే వరూ॑థం .. 7.088.06
ధ్రు॒వాసు॑ త్వా॒సు క్షి॒తిషు॑ క్షి॒యంతో॒ వ్య1॒॑స్మత్పాశం॒ వరు॑ణో ముమోచత్ .
అవో॑ వన్వా॒నా అది॑తేరు॒పస్థా॑ద్యూ॒యం పా॑త స్వ॒స్తిభిః॒ సదా॑ నః .. 7.088.07

మో షు వ॑రుణ మృ॒న్మయం॑ గృ॒హం రా॑జన్న॒హం గ॑మం .
మృ॒ళా సు॑క్షత్ర మృ॒ళయ॑ .. 7.089.01
యదేమి॑ ప్రస్ఫు॒రన్ని॑వ॒ దృతి॒ర్న ధ్మా॒తో అ॑ద్రివః .
మృ॒ళా సు॑క్షత్ర మృ॒ళయ॑ .. 7.089.02
క్రత్వః॑ సమహ దీ॒నతా॑ ప్రతీ॒పం జ॑గమా శుచే .
మృ॒ళా సు॑క్షత్ర మృ॒ళయ॑ .. 7.089.03
అ॒పాం మధ్యే॑ తస్థి॒వాంసం॒ తృష్ణా॑విదజ్జరి॒తారం॑ .
మృ॒ళా సు॑క్షత్ర మృ॒ళయ॑ .. 7.089.04
యత్కిం చే॒దం వ॑రుణ॒ దైవ్యే॒ జనే॑ఽభిద్రో॒హం మ॑ను॒ష్యా॒3॒॑శ్చరా॑మసి .
అచి॑త్తీ॒ యత్తవ॒ ధర్మా॑ యుయోపి॒మ మా న॒స్తస్మా॒దేన॑సో దేవ రీరిషః .. 7.089.05

ప్ర వీ॑ర॒యా శుచ॑యో దద్రిరే వామధ్వ॒ర్యుభి॒ర్మధు॑మంతః సు॒తాసః॑ .
వహ॑ వాయో ని॒యుతో॑ యా॒హ్యచ్ఛా॒ పిబా॑ సు॒తస్యాంధ॑సో॒ మదా॑య .. 7.090.01
ఈ॒శా॒నాయ॒ ప్రహు॑తిం॒ యస్త॒ ఆన॒ట్ ఛుచిం॒ సోమం॑ శుచిపా॒స్తుభ్యం॑ వాయో .
కృ॒ణోషి॒ తం మర్త్యే॑షు ప్రశ॒స్తం జా॒తోజా॑తో జాయతే వా॒జ్య॑స్య .. 7.090.02
రా॒యే ను యం జ॒జ్ఞతూ॒ రోద॑సీ॒మే రా॒యే దే॒వీ ధి॒షణా॑ ధాతి దే॒వం .
అధ॑ వా॒యుం ని॒యుతః॑ సశ్చత॒ స్వా ఉ॒త శ్వే॒తం వసు॑ధితిం నిరే॒కే .. 7.090.03
ఉ॒చ్ఛన్ను॒షసః॑ సు॒దినా॑ అరి॒ప్రా ఉ॒రు జ్యోతి॑ర్వివిదు॒ర్దీధ్యా॑నాః .
గవ్యం॑ చిదూ॒ర్వము॒శిజో॒ వి వ॑వ్రు॒స్తేషా॒మను॑ ప్ర॒దివః॑ సస్రు॒రాపః॑ .. 7.090.04
తే స॒త్యేన॒ మన॑సా॒ దీధ్యా॑నాః॒ స్వేన॑ యు॒క్తాసః॒ క్రతు॑నా వహంతి .
ఇంద్ర॑వాయూ వీర॒వాహం॒ రథం॑ వామీశా॒నయో॑ర॒భి పృక్షః॑ సచంతే .. 7.090.05
ఈ॒శా॒నాసో॒ యే దధ॑తే॒ స్వ॑ర్ణో॒ గోభి॒రశ్వే॑భి॒ర్వసు॑భి॒ర్హిర॑ణ్యైః .
ఇంద్ర॑వాయూ సూ॒రయో॒ విశ్వ॒మాయు॒రర్వ॑ద్భిర్వీ॒రైః పృత॑నాసు సహ్యుః .. 7.090.06
అర్వం॑తో॒ న శ్రవ॑సో॒ భిక్ష॑మాణా ఇంద్రవా॒యూ సు॑ష్టు॒తిభి॒ర్వసి॑ష్ఠాః .
వా॒జ॒యంతః॒ స్వవ॑సే హువేమ యూ॒యం పా॑త స్వ॒స్తిభిః॒ సదా॑ నః .. 7.090.07

కు॒విదం॒గ నమ॑సా॒ యే వృ॒ధాసః॑ పు॒రా దే॒వా అ॑నవ॒ద్యాస॒ ఆస॑న్ .
తే వా॒యవే॒ మన॑వే బాధి॒తాయావా॑సయన్ను॒షసం॒ సూర్యే॑ణ .. 7.091.01
ఉ॒శంతా॑ దూ॒తా న దభా॑య గో॒పా మా॒సశ్చ॑ పా॒థః శ॒రద॑శ్చ పూ॒ర్వీః .
ఇంద్ర॑వాయూ సుష్టు॒తిర్వా॑మియా॒నా మా॑ర్డీ॒కమీ॑ట్టే సువి॒తం చ॒ నవ్యం॑ .. 7.091.02
పీవో॑అన్నాఀ రయి॒వృధః॑ సుమే॒ధాః శ్వే॒తః సి॑షక్తి ని॒యుతా॑మభి॒శ్రీః .
తే వా॒యవే॒ సమ॑నసో॒ వి త॑స్థు॒ర్విశ్వేన్నరః॑ స్వప॒త్యాని॑ చక్రుః .. 7.091.03
యావ॒త్తర॑స్త॒న్వో॒3॒॑ యావ॒దోజో॒ యావ॒న్నర॒శ్చక్ష॑సా॒ దీధ్యా॑నాః .
శుచిం॒ సోమం॑ శుచిపా పాతమ॒స్మే ఇంద్ర॑వాయూ॒ సద॑తం బ॒ర్హిరేదం .. 7.091.04
ని॒యు॒వా॒నా ని॒యుతః॑ స్పా॒ర్హవీ॑రా॒ ఇంద్ర॑వాయూ స॒రథం॑ యాతమ॒ర్వాక్ .
ఇ॒దం హి వాం॒ ప్రభృ॑తం॒ మధ్వో॒ అగ్ర॒మధ॑ ప్రీణా॒నా వి ము॑ముక్తమ॒స్మే .. 7.091.05
యా వాం॑ శ॒తం ని॒యుతో॒ యాః స॒హస్ర॒మింద్ర॑వాయూ వి॒శ్వవా॑రాః॒ సచం॑తే .
ఆభి॑ర్యాతం సువి॒దత్రా॑భిర॒ర్వాక్పా॒తం న॑రా॒ ప్రతి॑భృతస్య॒ మధ్వః॑ .. 7.091.06
అర్వం॑తో॒ న శ్రవ॑సో॒ భిక్ష॑మాణా ఇంద్రవా॒యూ సు॑ష్టు॒తిభి॒ర్వసి॑ష్ఠాః .
వా॒జ॒యంతః॒ స్వవ॑సే హువేమ యూ॒యం పా॑త స్వ॒స్తిభిః॒ సదా॑ నః .. 7.091.07

ఆ వా॑యో భూష శుచిపా॒ ఉప॑ నః స॒హస్రం॑ తే ని॒యుతో॑ విశ్వవార .
ఉపో॑ తే॒ అంధో॒ మద్య॑మయామి॒ యస్య॑ దేవ దధి॒షే పూ॑ర్వ॒పేయం॑ .. 7.092.01
ప్ర సోతా॑ జీ॒రో అ॑ధ్వ॒రేష్వ॑స్థా॒త్సోమ॒మింద్రా॑య వా॒యవే॒ పిబ॑ధ్యై .
ప్ర యద్వాం॒ మధ్వో॑ అగ్రి॒యం భరం॑త్యధ్వ॒ర్యవో॑ దేవ॒యంతః॒ శచీ॑భిః .. 7.092.02
ప్ర యాభి॒ర్యాసి॑ దా॒శ్వాంస॒మచ్ఛా॑ ని॒యుద్భి॑ర్వాయవి॒ష్టయే॑ దురో॒ణే .
ని నో॑ ర॒యిం సు॒భోజ॑సం యువస్వ॒ ని వీ॒రం గవ్య॒మశ్వ్యం॑ చ॒ రాధః॑ .. 7.092.03
యే వా॒యవ॑ ఇంద్ర॒మాద॑నాస॒ ఆదే॑వాసో ని॒తోశ॑నాసో అ॒ర్యః .
ఘ్నంతో॑ వృ॒త్రాణి॑ సూ॒రిభిః॑ ష్యామ సాస॒హ్వాంసో॑ యు॒ధా నృభి॑ర॒మిత్రా॑న్ .. 7.092.04
ఆ నో॑ ని॒యుద్భిః॑ శ॒తినీ॑భిరధ్వ॒రం స॑హ॒స్రిణీ॑భి॒రుప॑ యాహి య॒జ్ఞం .
వాయో॑ అ॒స్మిన్సవ॑నే మాదయస్వ యూ॒యం పా॑త స్వ॒స్తిభిః॒ సదా॑ నః .. 7.092.05

శుచిం॒ ను స్తోమం॒ నవ॑జాతమ॒ద్యేంద్రా॑గ్నీ వృత్రహణా జు॒షేథాం॑ .
ఉ॒భా హి వాం॑ సు॒హవా॒ జోహ॑వీమి॒ తా వాజం॑ స॒ద్య ఉ॑శ॒తే ధేష్ఠా॑ .. 7.093.01
తా సా॑న॒సీ శ॑వసానా॒ హి భూ॒తం సా॑కం॒వృధా॒ శవ॑సా శూశు॒వాంసా॑ .
క్షయం॑తౌ రా॒యో యవ॑సస్య॒ భూరేః॑ పృం॒క్తం వాజ॑స్య॒ స్థవి॑రస్య॒ ఘృష్వేః॑ .. 7.093.02
ఉపో॑ హ॒ యద్వి॒దథం॑ వా॒జినో॒ గుర్ధీ॒భిర్విప్రాః॒ ప్రమ॑తిమి॒చ్ఛమా॑నాః .
అర్వం॑తో॒ న కాష్ఠాం॒ నక్ష॑మాణా ఇంద్రా॒గ్నీ జోహు॑వతో॒ నర॒స్తే .. 7.093.03
గీ॒ర్భిర్విప్రః॒ ప్రమ॑తిమి॒చ్ఛమా॑న॒ ఈట్టే॑ ర॒యిం య॒శసం॑ పూర్వ॒భాజం॑ .
ఇంద్రా॑గ్నీ వృత్రహణా సువజ్రా॒ ప్ర నో॒ నవ్యే॑భిస్తిరతం దే॒ష్ణైః .. 7.093.04
సం యన్మ॒హీ మి॑థ॒తీ స్పర్ధ॑మానే తనూ॒రుచా॒ శూర॑సాతా॒ యతై॑తే .
అదే॑వయుం వి॒దథే॑ దేవ॒యుభిః॑ స॒త్రా హ॑తం సోమ॒సుతా॒ జనే॑న .. 7.093.05
ఇ॒మాము॒ షు సోమ॑సుతి॒ముప॑ న॒ ఏంద్రా॑గ్నీ సౌమన॒సాయ॑ యాతం .
నూ చి॒ద్ధి ప॑రిమ॒మ్నాథే॑ అ॒స్మానా వాం॒ శశ్వ॑ద్భిర్వవృతీయ॒ వాజైః॑ .. 7.093.06
సో అ॑గ్న ఏ॒నా నమ॑సా॒ సమి॒ద్ధోఽచ్ఛా॑ మి॒త్రం వరు॑ణ॒మింద్రం॑ వోచేః .
యత్సీ॒మాగ॑శ్చకృ॒మా తత్సు మృ॑ళ॒ తద॑ర్య॒మాది॑తిః శిశ్రథంతు .. 7.093.07
ఏ॒తా అ॑గ్న ఆశుషా॒ణాస॑ ఇ॒ష్టీర్యు॒వోః సచా॒భ్య॑శ్యామ॒ వాజా॑న్ .
మేంద్రో॑ నో॒ విష్ణు॑ర్మ॒రుతః॒ పరి॑ ఖ్యన్యూ॒యం పా॑త స్వ॒స్తిభిః॒ సదా॑ నః .. 7.093.08

ఇ॒యం వా॑మ॒స్య మన్మ॑న॒ ఇంద్రా॑గ్నీ పూ॒ర్వ్యస్తు॑తిః .
అ॒భ్రాద్వృ॒ష్టిరి॑వాజని .. 7.094.01
శృ॒ణు॒తం జ॑రి॒తుర్హవ॒మింద్రా॑గ్నీ॒ వన॑తం॒ గిరః॑ .
ఈ॒శా॒నా పి॑ప్యతం॒ ధియః॑ .. 7.094.02
మా పా॑ప॒త్వాయ॑ నో న॒రేంద్రా॑గ్నీ॒ మాభిశ॑స్తయే .
మా నో॑ రీరధతం ని॒దే .. 7.094.03
ఇంద్రే॑ అ॒గ్నా నమో॑ బృ॒హత్సు॑వృ॒క్తిమేర॑యామహే .
ధి॒యా ధేనా॑ అవ॒స్యవః॑ .. 7.094.04
తా హి శశ్వం॑త॒ ఈళ॑త ఇ॒త్థా విప్రా॑స ఊ॒తయే॑ .
స॒బాధో॒ వాజ॑సాతయే .. 7.094.05
తా వాం॑ గీ॒ర్భిర్వి॑ప॒న్యవః॒ ప్రయ॑స్వంతో హవామహే .
మే॒ధసా॑తా సని॒ష్యవః॑ .. 7.094.06
ఇంద్రా॑గ్నీ॒ అవ॒సా గ॑తమ॒స్మభ్యం॑ చర్షణీసహా .
మా నో॑ దుః॒శంస॑ ఈశత .. 7.094.07
మా కస్య॑ నో॒ అర॑రుషో ధూ॒ర్తిః ప్రణ॒ఙ్మర్త్య॑స్య .
ఇంద్రా॑గ్నీ॒ శర్మ॑ యచ్ఛతం .. 7.094.08
గోమ॒ద్ధిర॑ణ్యవ॒ద్వసు॒ యద్వా॒మశ్వా॑వ॒దీమ॑హే .
ఇంద్రా॑గ్నీ॒ తద్వ॑నేమహి .. 7.094.09
యత్సోమ॒ ఆ సు॒తే నర॑ ఇంద్రా॒గ్నీ అజో॑హవుః .
సప్తీ॑వంతా సప॒ర్యవః॑ .. 7.094.10
ఉ॒క్థేభి॑ర్వృత్ర॒హంత॑మా॒ యా మం॑దా॒నా చి॒దా గి॒రా .
ఆం॒గూ॒షైరా॒వివా॑సతః .. 7.094.11
తావిద్దుః॒శంసం॒ మర్త్యం॒ దుర్వి॑ద్వాంసం రక్ష॒స్వినం॑ .
ఆ॒భో॒గం హన్మ॑నా హతముద॒ధిం హన్మ॑నా హతం .. 7.094.12

ప్ర క్షోద॑సా॒ ధాయ॑సా సస్ర ఏ॒షా సర॑స్వతీ ధ॒రుణ॒మాయ॑సీ॒ పూః .
ప్ర॒బాబ॑ధానా ర॒థ్యే॑వ యాతి॒ విశ్వా॑ అ॒పో మ॑హి॒నా సింధు॑ర॒న్యాః .. 7.095.01
ఏకా॑చేత॒త్సర॑స్వతీ న॒దీనాం॒ శుచి॑ర్య॒తీ గి॒రిభ్య॒ ఆ స॑ము॒ద్రాత్ .
రా॒యశ్చేతం॑తీ॒ భువ॑నస్య॒ భూరే॑ర్ఘృ॒తం పయో॑ దుదుహే॒ నాహు॑షాయ .. 7.095.02
స వా॑వృధే॒ నర్యో॒ యోష॑ణాసు॒ వృషా॒ శిశు॑ర్వృష॒భో య॒జ్ఞియా॑సు .
స వా॒జినం॑ మ॒ఘవ॑ద్భ్యో దధాతి॒ వి సా॒తయే॑ త॒న్వం॑ మామృజీత .. 7.095.03
ఉ॒త స్యా నః॒ సర॑స్వతీ జుషా॒ణోప॑ శ్రవత్సు॒భగా॑ య॒జ్ణే అ॒స్మిన్ .
మి॒తజ్ఞు॑భిర్నమ॒స్యై॑రియా॒నా రా॒యా యు॒జా చి॒దుత్త॑రా॒ సఖి॑భ్యః .. 7.095.04
ఇ॒మా జుహ్వా॑నా యు॒ష్మదా నమో॑భిః॒ ప్రతి॒ స్తోమం॑ సరస్వతి జుషస్వ .
తవ॒ శర్మ॑న్ప్రి॒యత॑మే॒ దధా॑నా॒ ఉప॑ స్థేయామ శర॒ణం న వృ॒క్షం .. 7.095.05
అ॒యము॑ తే సరస్వతి॒ వసి॑ష్ఠో॒ ద్వారా॑వృ॒తస్య॑ సుభగే॒ వ్యా॑వః .
వర్ధ॑ శుభ్రే స్తువ॒తే రా॑సి॒ వాజా॑న్యూ॒యం పా॑త స్వ॒స్తిభిః॒ సదా॑ నః .. 7.095.06

బృ॒హదు॑ గాయిషే॒ వచో॑ఽసు॒ర్యా॑ న॒దీనాం॑ .
సర॑స్వతీ॒మిన్మ॑హయా సువృ॒క్తిభిః॒ స్తోమై॑ర్వసిష్ఠ॒ రోద॑సీ .. 7.096.01
ఉ॒భే యత్తే॑ మహి॒నా శు॑భ్రే॒ అంధ॑సీ అధిక్షి॒యంతి॑ పూ॒రవః॑ .
సా నో॑ బోధ్యవి॒త్రీ మ॒రుత్స॑ఖా॒ చోద॒ రాధో॑ మ॒ఘోనాం॑ .. 7.096.02
భ॒ద్రమిద్భ॒ద్రా కృ॑ణవ॒త్సర॑స్వ॒త్యక॑వారీ చేతతి వా॒జినీ॑వతీ .
గృ॒ణా॒నా జ॑మదగ్ని॒వత్స్తు॑వా॒నా చ॑ వసిష్ఠ॒వత్ .. 7.096.03
జ॒నీ॒యంతో॒ న్వగ్ర॑వః పుత్రీ॒యంతః॑ సు॒దాన॑వః .
సర॑స్వంతం హవామహే .. 7.096.04
యే తే॑ సరస్వ ఊ॒ర్మయో॒ మధు॑మంతో ఘృత॒శ్చుతః॑ .
తేభి॑ర్నోఽవి॒తా భ॑వ .. 7.096.05
పీ॒పి॒వాంసం॒ సర॑స్వతః॒ స్తనం॒ యో వి॒శ్వద॑ర్శతః .
భ॒క్షీ॒మహి॑ ప్ర॒జామిషం॑ .. 7.096.06

య॒జ్ఞే ది॒వో నృ॒షద॑నే పృథి॒వ్యా నరో॒ యత్ర॑ దేవ॒యవో॒ మదం॑తి .
ఇంద్రా॑య॒ యత్ర॒ సవ॑నాని సు॒న్వే గమ॒న్మదా॑య ప్రథ॒మం వయ॑శ్చ .. 7.097.01
ఆ దైవ్యా॑ వృణీమ॒హేఽవాం॑సి॒ బృహ॒స్పతి॑ర్నో మహ॒ ఆ స॑ఖాయః .
యథా॒ భవే॑మ మీ॒ళ్హుషే॒ అనా॑గా॒ యో నో॑ దా॒తా ప॑రా॒వతః॑ పి॒తేవ॑ .. 7.097.02
తము॒ జ్యేష్ఠం॒ నమ॑సా హ॒విర్భిః॑ సు॒శేవం॒ బ్రహ్మ॑ణ॒స్పతిం॑ గృణీషే .
ఇంద్రం॒ శ్లోకో॒ మహి॒ దైవ్యః॑ సిషక్తు॒ యో బ్రహ్మ॑ణో దే॒వకృ॑తస్య॒ రాజా॑ .. 7.097.03
స ఆ నో॒ యోనిం॑ సదతు॒ ప్రేష్ఠో॒ బృహ॒స్పతి॑ర్వి॒శ్వవా॑రో॒ యో అస్తి॑ .
కామో॑ రా॒యః సు॒వీర్య॑స్య॒ తం దా॒త్పర్ష॑న్నో॒ అతి॑ స॒శ్చతో॒ అరి॑ష్టాన్ .. 7.097.04
తమా నో॑ అ॒ర్కమ॒మృతా॑య॒ జుష్ట॑మి॒మే ధా॑సుర॒మృతా॑సః పురా॒జాః .
శుచి॑క్రందం యజ॒తం ప॒స్త్యా॑నాం॒ బృహ॒స్పతి॑మన॒ర్వాణం॑ హువేమ .. 7.097.05
తం శ॒గ్మాసో॑ అరు॒షాసో॒ అశ్వా॒ బృహ॒స్పతిం॑ సహ॒వాహో॑ వహంతి .
సహ॑శ్చి॒ద్యస్య॒ నీల॑వత్స॒ధస్థం॒ నభో॒ న రూ॒పమ॑రు॒షం వసా॑నాః .. 7.097.06
స హి శుచిః॑ శ॒తప॑త్రః॒ స శుం॒ధ్యుర్హిర॑ణ్యవాశీరిషి॒రః స్వ॒ర్షాః .
బృహ॒స్పతిః॒ స స్వా॑వే॒శ ఋ॒ష్వః పు॒రూ సఖి॑భ్య ఆసు॒తిం కరి॑ష్ఠః .. 7.097.07
దే॒వీ దే॒వస్య॒ రోద॑సీ॒ జని॑త్రీ॒ బృహ॒స్పతిం॑ వావృధతుర్మహి॒త్వా .
ద॒క్షాయ్యా॑య దక్షతా సఖాయః॒ కర॒ద్బ్రహ్మ॑ణే సు॒తరా॑ సుగా॒ధా .. 7.097.08
ఇ॒యం వాం॑ బ్రహ్మణస్పతే సువృ॒క్తిర్బ్రహ్మేంద్రా॑య వ॒జ్రిణే॑ అకారి .
అ॒వి॒ష్టం ధియో॑ జిగృ॒తం పురం॑ధీర్జజ॒స్తమ॒ర్యో వ॒నుషా॒మరా॑తీః .. 7.097.09
బృహ॑స్పతే యు॒వమింద్ర॑శ్చ॒ వస్వో॑ ది॒వ్యస్యే॑శాథే ఉ॒త పార్థి॑వస్య .
ధ॒త్తం ర॒యిం స్తు॑వ॒తే కీ॒రయే॑ చిద్యూ॒యం పా॑త స్వ॒స్తిభిః॒ సదా॑ నః .. 7.097.10

అధ్వ॑ర్యవోఽరు॒ణం దు॒గ్ధమం॒శుం జు॒హోత॑న వృష॒భాయ॑ క్షితీ॒నాం .
గౌ॒రాద్వేదీ॑యాఀ అవ॒పాన॒మింద్రో॑ వి॒శ్వాహేద్యా॑తి సు॒తసో॑మమి॒చ్ఛన్ .. 7.098.01
యద్ద॑ధి॒షే ప్ర॒దివి॒ చార్వన్నం॑ ది॒వేది॑వే పీ॒తిమిద॑స్య వక్షి .
ఉ॒త హృ॒దోత మన॑సా జుషా॒ణ ఉ॒శన్నిం॑ద్ర॒ ప్రస్థి॑తాన్పాహి॒ సోమా॑న్ .. 7.098.02
జ॒జ్ఞా॒నః సోమం॒ సహ॑సే పపాథ॒ ప్ర తే॑ మా॒తా మ॑హి॒మాన॑మువాచ .
ఏంద్ర॑ పప్రాథో॒ర్వ1॒॑న్తరి॑క్షం యు॒ధా దే॒వేభ్యో॒ వరి॑వశ్చకర్థ .. 7.098.03
యద్యో॒ధయా॑ మహ॒తో మన్య॑మానా॒న్సాక్షా॑మ॒ తాన్బా॒హుభిః॒ శాశ॑దానాన్ .
యద్వా॒ నృభి॒ర్వృత॑ ఇంద్రాభి॒యుధ్యా॒స్తం త్వయా॒జిం సౌ॑శ్రవ॒సం జ॑యేమ .. 7.098.04
ప్రేంద్ర॑స్య వోచం ప్రథ॒మా కృ॒తాని॒ ప్ర నూత॑నా మ॒ఘవా॒ యా చ॒కార॑ .
య॒దేదదే॑వీ॒రస॑హిష్ట మా॒యా అథా॑భవ॒త్కేవ॑లః॒ సోమో॑ అస్య .. 7.098.05
తవే॒దం విశ్వ॑మ॒భితః॑ పశ॒వ్యం1॒॑ యత్పశ్య॑సి॒ చక్ష॑సా॒ సూర్య॑స్య .
గవా॑మసి॒ గోప॑తి॒రేక॑ ఇంద్ర భక్షీ॒మహి॑ తే॒ ప్రయ॑తస్య॒ వస్వః॑ .. 7.098.06
బృహ॑స్పతే యు॒వమింద్ర॑శ్చ॒ వస్వో॑ ది॒వ్యస్యే॑శాథే ఉ॒త పార్థి॑వస్య .
ధ॒త్తం ర॒యిం స్తు॑వ॒తే కీ॒రయే॑ చిద్యూ॒యం పా॑త స్వ॒స్తిభిః॒ సదా॑ నః .. 7.098.07

ప॒రో మాత్ర॑యా త॒న్వా॑ వృధాన॒ న తే॑ మహి॒త్వమన్వ॑శ్నువంతి .
ఉ॒భే తే॑ విద్మ॒ రజ॑సీ పృథి॒వ్యా విష్ణో॑ దేవ॒ త్వం ప॑ర॒మస్య॑ విత్సే .. 7.099.01
న తే॑ విష్ణో॒ జాయ॑మానో॒ న జా॒తో దేవ॑ మహి॒మ్నః పర॒మంత॑మాప .
ఉద॑స్తభ్నా॒ నాక॑మృ॒ష్వం బృ॒హంతం॑ దా॒ధర్థ॒ ప్రాచీం॑ క॒కుభం॑ పృథి॒వ్యాః .. 7.099.02
ఇరా॑వతీ ధేను॒మతీ॒ హి భూ॒తం సూ॑యవ॒సినీ॒ మను॑షే దశ॒స్యా .
వ్య॑స్తభ్నా॒ రోద॑సీ విష్ణవే॒తే దా॒ధర్థ॑ పృథి॒వీమ॒భితో॑ మ॒యూఖైః॑ .. 7.099.03
ఉ॒రుం య॒జ్ఞాయ॑ చక్రథురు లో॒కం జ॒నయం॑తా॒ సూర్య॑ము॒షాస॑మ॒గ్నిం .
దాస॑స్య చిద్వృషశి॒ప్రస్య॑ మా॒యా జ॒ఘ్నథు॑ర్నరా పృత॒నాజ్యే॑షు .. 7.099.04
ఇంద్రా॑విష్ణూ దృంహి॒తాః శంబ॑రస్య॒ నవ॒ పురో॑ నవ॒తిం చ॑ శ్నథిష్టం .
శ॒తం వ॒ర్చినః॑ స॒హస్రం॑ చ సా॒కం హ॒థో అ॑ప్ర॒త్యసు॑రస్య వీ॒రాన్ .. 7.099.05
ఇ॒యం మ॑నీ॒షా బృ॑హ॒తీ బృ॒హంతో॑రుక్ర॒మా త॒వసా॑ వ॒ర్ధయం॑తీ .
ర॒రే వాం॒ స్తోమం॑ వి॒దథే॑షు విష్ణో॒ పిన్వ॑త॒మిషో॑ వృ॒జనే॑ష్వింద్ర .. 7.099.06
వష॑ట్ తే విష్ణవా॒స ఆ కృ॑ణోమి॒ తన్మే॑ జుషస్వ శిపివిష్ట హ॒వ్యం .
వర్ధం॑తు త్వా సుష్టు॒తయో॒ గిరో॑ మే యూ॒యం పా॑త స్వ॒స్తిభిః॒ సదా॑ నః .. 7.099.07

నూ మర్తో॑ దయతే సని॒ష్యన్యో విష్ణ॑వ ఉరుగా॒యాయ॒ దాశ॑త్ .
ప్ర యః స॒త్రాచా॒ మన॑సా॒ యజా॑త ఏ॒తావం॑తం॒ నర్య॑మా॒వివా॑సాత్ .. 7.100.01
త్వం వి॑ష్ణో సుమ॒తిం వి॒శ్వజ॑న్యా॒మప్ర॑యుతామేవయావో మ॒తిం దాః॑ .
పర్చో॒ యథా॑ నః సువి॒తస్య॒ భూరే॒రశ్వా॑వతః పురుశ్చం॒ద్రస్య॑ రా॒యః .. 7.100.02
త్రిర్దే॒వః పృ॑థి॒వీమే॒ష ఏ॒తాం వి చ॑క్రమే శ॒తర్చ॑సం మహి॒త్వా .
ప్ర విష్ణు॑రస్తు త॒వస॒స్తవీ॑యాంత్వే॒షం హ్య॑స్య॒ స్థవి॑రస్య॒ నామ॑ .. 7.100.03
వి చ॑క్రమే పృథి॒వీమే॒ష ఏ॒తాం క్షేత్రా॑య॒ విష్ణు॒ర్మను॑షే దశ॒స్యన్ .
ధ్రు॒వాసో॑ అస్య కీ॒రయో॒ జనా॑స ఉరుక్షి॒తిం సు॒జని॑మా చకార .. 7.100.04
ప్ర తత్తే॑ అ॒ద్య శి॑పివిష్ట॒ నామా॒ర్యః శం॑సామి వ॒యునా॑ని వి॒ద్వాన్ .
తం త్వా॑ గృణామి త॒వస॒మత॑వ్యా॒న్క్షయం॑తమ॒స్య రజ॑సః పరా॒కే .. 7.100.05
కిమిత్తే॑ విష్ణో పరి॒చక్ష్యం॑ భూ॒త్ప్ర యద్వ॑వ॒క్షే శి॑పివి॒ష్టో అ॑స్మి .
మా వర్పో॑ అ॒స్మదప॑ గూహ ఏ॒తద్యద॒న్యరూ॑పః సమి॒థే బ॒భూథ॑ .. 7.100.06
వష॑ట్ తే విష్ణవా॒స ఆ కృ॑ణోమి॒ తన్మే॑ జుషస్వ శిపివిష్ట హ॒వ్యం .
వర్ధం॑తు త్వా సుష్టు॒తయో॒ గిరో॑ మే యూ॒యం పా॑త స్వ॒స్తిభిః॒ సదా॑ నః .. 7.100.07

తి॒స్రో వాచః॒ ప్ర వ॑ద॒ జ్యోతి॑రగ్రా॒ యా ఏ॒తద్దు॒హ్రే మ॑ధుదో॒ఘమూధః॑ .
స వ॒త్సం కృ॒ణ్వన్గర్భ॒మోష॑ధీనాం స॒ద్యో జా॒తో వృ॑ష॒భో రో॑రవీతి .. 7.101.01
యో వర్ధ॑న॒ ఓష॑ధీనాం॒ యో అ॒పాం యో విశ్వ॑స్య॒ జగ॑తో దే॒వ ఈశే॑ .
స త్రి॒ధాతు॑ శర॒ణం శర్మ॑ యంసత్త్రి॒వర్తు॒ జ్యోతిః॑ స్వభి॒ష్ట్య1॒॑స్మే .. 7.101.02
స్త॒రీరు॑ త్వ॒ద్భవ॑తి॒ సూత॑ ఉ త్వద్యథావ॒శం త॒న్వం॑ చక్ర ఏ॒షః .
పి॒తుః పయః॒ ప్రతి॑ గృభ్ణాతి మా॒తా తేన॑ పి॒తా వ॑ర్ధతే॒ తేన॑ పు॒త్రః .. 7.101.03
యస్మి॒న్విశ్వా॑ని॒ భువ॑నాని త॒స్థుస్తి॒స్రో ద్యావ॑స్త్రే॒ధా స॒స్రురాపః॑ .
త్రయః॒ కోశా॑స ఉప॒సేచ॑నాసో॒ మధ్వః॑ శ్చోతంత్య॒భితో॑ విర॒ప్శం .. 7.101.04
ఇ॒దం వచః॑ ప॒ర్జన్యా॑య స్వ॒రాజే॑ హృ॒దో అ॒స్త్వంత॑రం॒ తజ్జు॑జోషత్ .
మ॒యో॒భువో॑ వృ॒ష్టయః॑ సంత్వ॒స్మే సు॑పిప్ప॒లా ఓష॑ధీర్దే॒వగో॑పాః .. 7.101.05
స రే॑తో॒ధా వృ॑ష॒భః శశ్వ॑తీనాం॒ తస్మి॑న్నా॒త్మా జగ॑తస్త॒స్థుష॑శ్చ .
తన్మ॑ ఋ॒తం పా॑తు శ॒తశా॑రదాయ యూ॒యం పా॑త స్వ॒స్తిభిః॒ సదా॑ నః .. 7.101.06

ప॒ర్జన్యా॑య॒ ప్ర గా॑యత ది॒వస్పు॒త్రాయ॑ మీ॒ళ్హుషే॑ .
స నో॒ యవ॑సమిచ్ఛతు .. 7.102.01
యో గర్భ॒మోష॑ధీనాం॒ గవాం॑ కృ॒ణోత్యర్వ॑తాం .
ప॒ర్జన్యః॑ పురు॒షీణాం॑ .. 7.102.02
తస్మా॒ ఇదా॒స్యే॑ హ॒విర్జు॒హోతా॒ మధు॑మత్తమం .
ఇళాం॑ నః సం॒యతం॑ కరత్ .. 7.102.03

సం॒వ॒త్స॒రం శ॑శయా॒నా బ్రా॑హ్మ॒ణా వ్ర॑తచా॒రిణః॑ .
వాచం॑ ప॒ర్జన్య॑జిన్వితాం॒ ప్ర మం॒డూకా॑ అవాదిషుః .. 7.103.01
ది॒వ్యా ఆపో॑ అ॒భి యదే॑న॒మాయం॒దృతిం॒ న శుష్కం॑ సర॒సీ శయా॑నం .
గవా॒మహ॒ న మా॒యుర్వ॒త్సినీ॑నాం మం॒డూకా॑నాం వ॒గ్నురత్రా॒ సమే॑తి .. 7.103.02
యదీ॑మేనాఀ ఉశ॒తో అ॒భ్యవ॑ర్షీత్తృ॒ష్యావ॑తః ప్రా॒వృష్యాగ॑తాయాం .
అ॒ఖ్ఖ॒లీ॒కృత్యా॑ పి॒తరం॒ న పు॒త్రో అ॒న్యో అ॒న్యముప॒ వదం॑తమేతి .. 7.103.03
అ॒న్యో అ॒న్యమను॑ గృభ్ణాత్యేనోర॒పాం ప్ర॑స॒ర్గే యదమం॑దిషాతాం .
మం॒డూకో॒ యద॒భివృ॑ష్టః॒ కని॑ష్క॒న్పృశ్నిః॑ సంపృం॒క్తే హరి॑తేన॒ వాచం॑ .. 7.103.04
యదే॑షామ॒న్యో అ॒న్యస్య॒ వాచం॑ శా॒క్తస్యే॑వ॒ వద॑తి॒ శిక్ష॑మాణః .
సర్వం॒ తదే॑షాం స॒మృధే॑వ॒ పర్వ॒ యత్సు॒వాచో॒ వద॑థ॒నాధ్య॒ప్సు .. 7.103.05
గోమా॑యు॒రేకో॑ అ॒జమా॑యు॒రేకః॒ పృశ్ని॒రేకో॒ హరి॑త॒ ఏక॑ ఏషాం .
స॒మా॒నం నామ॒ బిభ్ర॑తో॒ విరూ॑పాః పురు॒త్రా వాచం॑ పిపిశు॒ర్వదం॑తః .. 7.103.06
బ్రా॒హ్మ॒ణాసో॑ అతిరా॒త్రే న సోమే॒ సరో॒ న పూ॒ర్ణమ॒భితో॒ వదం॑తః .
సం॒వ॒త్స॒రస్య॒ తదహః॒ పరి॑ ష్ఠ॒ యన్మం॑డూకాః ప్రావృ॒షీణం॑ బ॒భూవ॑ .. 7.103.07
బ్రా॒హ్మ॒ణాసః॑ సో॒మినో॒ వాచ॑మక్రత॒ బ్రహ్మ॑ కృ॒ణ్వంతః॑ పరివత్స॒రీణం॑ .
అ॒ధ్వ॒ర్యవో॑ ఘ॒ర్మిణః॑ సిష్విదా॒నా ఆ॒విర్భ॑వంతి॒ గుహ్యా॒ న కే చి॑త్ .. 7.103.08
దే॒వహి॑తిం జుగుపుర్ద్వాద॒శస్య॑ ఋ॒తుం నరో॒ న ప్ర మి॑నంత్యే॒తే .
సం॒వ॒త్స॒రే ప్రా॒వృష్యాగ॑తాయాం త॒ప్తా ఘ॒ర్మా అ॑శ్నువతే విస॒ర్గం .. 7.103.09
గోమా॑యురదాద॒జమా॑యురదా॒త్పృశ్ని॑రదా॒ద్ధరి॑తో నో॒ వసూ॑ని .
గవాం॑ మం॒డూకా॒ దద॑తః శ॒తాని॑ సహస్రసా॒వే ప్ర తి॑రంత॒ ఆయుః॑ .. 7.103.10

ఇంద్రా॑సోమా॒ తప॑తం॒ రక్ష॑ ఉ॒బ్జతం॒ న్య॑ర్పయతం వృషణా తమో॒వృధః॑ .
పరా॑ శృణీతమ॒చితో॒ న్యో॑షతం హ॒తం ను॒దేథాం॒ ని శి॑శీతమ॒త్రిణః॑ .. 7.104.01
ఇంద్రా॑సోమా॒ సమ॒ఘశం॑సమ॒భ్య1॒॑ఘం తపు॑ర్యయస్తు చ॒రుర॑గ్ని॒వాఀ ఇ॑వ .
బ్ర॒హ్మ॒ద్విషే॑ క్ర॒వ్యాదే॑ ఘో॒రచ॑క్షసే॒ ద్వేషో॑ ధత్తమనవా॒యం కి॑మీ॒దినే॑ .. 7.104.02
ఇంద్రా॑సోమా దు॒ష్కృతో॑ వ॒వ్రే అం॒తర॑నారంభ॒ణే తమ॑సి॒ ప్ర వి॑ధ్యతం .
యథా॒ నాతః॒ పున॒రేక॑శ్చ॒నోదయ॒త్తద్వా॑మస్తు॒ సహ॑సే మన్యు॒మచ్ఛవః॑ .. 7.104.03
ఇంద్రా॑సోమా వ॒ర్తయ॑తం ది॒వో వ॒ధం సం పృ॑థి॒వ్యా అ॒ఘశం॑సాయ॒ తర్హ॑ణం .
ఉత్త॑క్షతం స్వ॒ర్యం1॒॑ పర్వ॑తేభ్యో॒ యేన॒ రక్షో॑ వావృధా॒నం ని॒జూర్వ॑థః .. 7.104.04
ఇంద్రా॑సోమా వ॒ర్తయ॑తం ది॒వస్పర్య॑గ్నిత॒ప్తేభి॑ర్యు॒వమశ్మ॑హన్మభిః .
తపు॑ర్వధేభిర॒జరే॑భిర॒త్రిణో॒ ని పర్శా॑నే విధ్యతం॒ యంతు॑ నిస్వ॒రం .. 7.104.05
ఇంద్రా॑సోమా॒ పరి॑ వాం భూతు వి॒శ్వత॑ ఇ॒యం మ॒తిః క॒క్ష్యాశ్వే॑వ వా॒జినా॑ .
యాం వాం॒ హోత్రాం॑ పరిహి॒నోమి॑ మే॒ధయే॒మా బ్రహ్మా॑ణి నృ॒పతీ॑వ జిన్వతం .. 7.104.06
ప్రతి॑ స్మరేథాం తు॒జయ॑ద్భి॒రేవై॑ర్హ॒తం ద్రు॒హో ర॒క్షసో॑ భంగు॒రావ॑తః .
ఇంద్రా॑సోమా దు॒ష్కృతే॒ మా సు॒గం భూ॒ద్యో నః॑ క॒దా చి॑దభి॒దాస॑తి ద్రు॒హా .. 7.104.07
యో మా॒ పాకే॑న॒ మన॑సా॒ చరం॑తమభి॒చష్టే॒ అనృ॑తేభి॒ర్వచో॑భిః .
ఆప॑ ఇవ కా॒శినా॒ సంగృ॑భీతా॒ అస॑న్న॒స్త్వాస॑త ఇంద్ర వ॒క్తా .. 7.104.08
యే పా॑కశం॒సం వి॒హరం॑త॒ ఏవై॒ర్యే వా॑ భ॒ద్రం దూ॒షయం॑తి స్వ॒ధాభిః॑ .
అహ॑యే వా॒ తాన్ప్ర॒దదా॑తు॒ సోమ॒ ఆ వా॑ దధాతు॒ నిరృ॑తేరు॒పస్థే॑ .. 7.104.09
యో నో॒ రసం॒ దిప్స॑తి పి॒త్వో అ॑గ్నే॒ యో అశ్వా॑నాం॒ యో గవాం॒ యస్త॒నూనాం॑ .
రి॒పుః స్తే॒నః స్తే॑య॒కృద్ద॒భ్రమే॑తు॒ ని ష హీ॑యతాం త॒న్వా॒3॒॑ తనా॑ చ .. 7.104.10
ప॒రః సో అ॑స్తు త॒న్వా॒3॒॑ తనా॑ చ తి॒స్రః పృ॑థి॒వీర॒ధో అ॑స్తు॒ విశ్వాః॑ .
ప్రతి॑ శుష్యతు॒ యశో॑ అస్య దేవా॒ యో నో॒ దివా॒ దిప్స॑తి॒ యశ్చ॒ నక్తం॑ .. 7.104.11
సు॒వి॒జ్ఞా॒నం చి॑కి॒తుషే॒ జనా॑య॒ సచ్చాస॑చ్చ॒ వచ॑సీ పస్పృధాతే .
తయో॒ర్యత్స॒త్యం య॑త॒రదృజీ॑య॒స్తదిత్సోమో॑ఽవతి॒ హంత్యాస॑త్ .. 7.104.12
న వా ఉ॒ సోమో॑ వృజి॒నం హి॑నోతి॒ న క్ష॒త్రియం॑ మిథు॒యా ధా॒రయం॑తం .
హంతి॒ రక్షో॒ హంత్యాస॒ద్వదం॑తము॒భావింద్ర॑స్య॒ ప్రసి॑తౌ శయాతే .. 7.104.13
యది॑ వా॒హమనృ॑తదేవ॒ ఆస॒ మోఘం॑ వా దే॒వాఀ అ॑ప్యూ॒హే అ॑గ్నే .
కిమ॒స్మభ్యం॑ జాతవేదో హృణీషే ద్రోఘ॒వాచ॑స్తే నిరృ॒థం స॑చంతాం .. 7.104.14
అ॒ద్యా ము॑రీయ॒ యది॑ యాతు॒ధానో॒ అస్మి॒ యది॒ వాయు॑స్త॒తప॒ పూరు॑షస్య .
అధా॒ స వీ॒రైర్ద॒శభి॒ర్వి యూ॑యా॒ యో మా॒ మోఘం॒ యాతు॑ధా॒నేత్యాహ॑ .. 7.104.15
యో మాయా॑తుం॒ యాతు॑ధా॒నేత్యాహ॒ యో వా॑ ర॒క్షాః శుచి॑ర॒స్మీత్యాహ॑ .
ఇంద్ర॒స్తం హం॑తు మహ॒తా వ॒ధేన॒ విశ్వ॑స్య జం॒తోర॑ధ॒మస్ప॑దీష్ట .. 7.104.16
ప్ర యా జిగా॑తి ఖ॒ర్గలే॑వ॒ నక్త॒మప॑ ద్రు॒హా త॒న్వం1॒॑ గూహ॑మానా .
వ॒వ్రాఀ అ॑నం॒తాఀ అవ॒ సా ప॑దీష్ట॒ గ్రావా॑ణో ఘ్నంతు ర॒క్షస॑ ఉప॒బ్దైః .. 7.104.17
వి తి॑ష్ఠధ్వం మరుతో వి॒క్ష్వి1॒॑చ్ఛత॑ గృభా॒యత॑ ర॒క్షసః॒ సం పి॑నష్టన .
వయో॒ యే భూ॒త్వీ ప॒తయం॑తి న॒క్తభి॒ర్యే వా॒ రిపో॑ దధి॒రే దే॒వే అ॑ధ్వ॒రే .. 7.104.18
ప్ర వ॑ర్తయ ది॒వో అశ్మా॑నమింద్ర॒ సోమ॑శితం మఘవ॒న్సం శి॑శాధి .
ప్రాక్తా॒దపా॑క్తాదధ॒రాదుద॑క్తాద॒భి జ॑హి ర॒క్షసః॒ పర్వ॑తేన .. 7.104.19
ఏ॒త ఉ॒ త్యే ప॑తయంతి॒ శ్వయా॑తవ॒ ఇంద్రం॑ దిప్సంతి ది॒ప్సవోఽదా॑భ్యం .
శిశీ॑తే శ॒క్రః పిశు॑నేభ్యో వ॒ధం నూ॒నం సృ॑జద॒శనిం॑ యాతు॒మద్భ్యః॑ .. 7.104.20
ఇంద్రో॑ యాతూ॒నామ॑భవత్పరాశ॒రో హ॑వి॒ర్మథీ॑నామ॒భ్యా॒3॒॑వివా॑సతాం .
అ॒భీదు॑ శ॒క్రః ప॑ర॒శుర్యథా॒ వనం॒ పాత్రే॑వ భిం॒దన్స॒త ఏ॑తి ర॒క్షసః॑ .. 7.104.21
ఉలూ॑కయాతుం శుశు॒లూక॑యాతుం జ॒హి శ్వయా॑తుము॒త కోక॑యాతుం .
సు॒ప॒ర్ణయా॑తుము॒త గృధ్ర॑యాతుం దృ॒షదే॑వ॒ ప్ర మృ॑ణ॒ రక్ష॑ ఇంద్ర .. 7.104.22
మా నో॒ రక్షో॑ అ॒భి న॑డ్యాతు॒మావ॑తా॒మపో॑చ్ఛతు మిథు॒నా యా కి॑మీ॒దినా॑ .
పృ॒థి॒వీ నః॒ పార్థి॑వాత్పా॒త్వంహ॑సో॒ఽన్తరి॑క్షం ది॒వ్యాత్పా॑త్వ॒స్మాన్ .. 7.104.23
ఇంద్ర॑ జ॒హి పుమాం॑సం యాతు॒ధాన॑ము॒త స్త్రియం॑ మా॒యయా॒ శాశ॑దానాం .
విగ్రీ॑వాసో॒ మూర॑దేవా ఋదంతు॒ మా తే దృ॑శ॒న్సూర్య॑ము॒చ్చరం॑తం .. 7.104.24
ప్రతి॑ చక్ష్వ॒ వి చ॒క్ష్వేంద్ర॑శ్చ సోమ జాగృతం .
రక్షో॑భ్యో వ॒ధమ॑స్యతమ॒శనిం॑ యాతు॒మద్భ్యః॑ .. 7.104.25


Last updated July 2, 2013

Special mention : Initial processing and help by Avinash and Shashi Sathaye, 
Avinash Chopde, Shree Devi Kumar, Sunder Hattangadi, John Gardner.
Reprocessed from Original in final form by Detlef Eichler with additional corrections.
See Detlef's site http://www.detlef108.de/Rigvedatm
for other details and formats.

The text is shown with accents (Anudattas, dependent Svaritas,
and independent Svaritas including Kampas). Words are connected (agnimILe). 
Ch is doubled as in gachChati according to the rules of Rigveda-Pratishakhya. 
At the end of a word m is replaced by Anusvara M if the initial letter of the
following word is a labial stop consonant (p, ph, b, bh, m).
Visarga H before sh, Sh or s followed by a voiceless consonant has been restored.

Source : The Aufrecht/van Nooten/Holland (Samhita) version
of the Rigveda (http://www.people.fasarvard.edu/~witzel/onlineRVtm).
In this text accented vowels have Udatta or 'independent Svarita' markers.
Kampas are not shown. Words are separated (agnim ILe). 
Ch is not doubled as in gaChati. At the end of a word we find m before
a following labial stop consonant (p, ph, b, bh, m).
Visarga H before sh, Sh or s followed by a voiceless consonant has 
been dropped according to a rule of  Rigveda-Pratishakhya.

Send corrections to   : detlefeichler@googlemail.com, (sanskrit at cheerful dot c om)


