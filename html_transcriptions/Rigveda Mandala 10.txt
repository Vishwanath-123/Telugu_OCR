 ఋగ్వేదః మండలం 10 
అగ్రే॑ బృ॒హన్ను॒షసా॑మూ॒ర్ధ్వో అ॑స్థాన్నిర్జగ॒న్వాంతమ॑సో॒ జ్యోతి॒షాగా॑త్ .
అ॒గ్నిర్భా॒నునా॒ రుశ॑తా॒ స్వంగ॒ ఆ జా॒తో విశ్వా॒ సద్మా॑న్యప్రాః .. 10.001.01
స జా॒తో గర్భో॑ అసి॒ రోద॑స్యో॒రగ్నే॒ చారు॒ర్విభృ॑త॒ ఓష॑ధీషు .
చి॒త్రః శిశుః॒ పరి॒ తమాం॑స్య॒క్తూన్ప్ర మా॒తృభ్యో॒ అధి॒ కని॑క్రదద్గాః .. 10.001.02
విష్ణు॑రి॒త్థా ప॑ర॒మమ॑స్య వి॒ద్వాంజా॒తో బృ॒హన్న॒భి పా॑తి తృ॒తీయం॑ .
ఆ॒సా యద॑స్య॒ పయో॒ అక్ర॑త॒ స్వం సచే॑తసో అ॒భ్య॑ర్చం॒త్యత్ర॑ .. 10.001.03
అత॑ ఉ త్వా పితు॒భృతో॒ జని॑త్రీరన్నా॒వృధం॒ ప్రతి॑ చరం॒త్యన్నైః॑ .
తా ఈం॒ ప్రత్యే॑షి॒ పున॑ర॒న్యరూ॑పా॒ అసి॒ త్వం వి॒క్షు మాను॑షీషు॒ హోతా॑ .. 10.001.04
హోతా॑రం చి॒త్రర॑థమధ్వ॒రస్య॑ య॒జ్ఞస్య॑యజ్ఞస్య కే॒తుం రుశం॑తం .
ప్రత్య॑ర్ధిం దే॒వస్య॑దేవస్య మ॒హ్నా శ్రి॒యా త్వ1॒॑గ్నిమతి॑థిం॒ జనా॑నాం .. 10.001.05
స తు వస్త్రా॒ణ్యధ॒ పేశ॑నాని॒ వసా॑నో అ॒గ్నిర్నాభా॑ పృథి॒వ్యాః .
అ॒రు॒షో జా॒తః ప॒ద ఇళా॑యాః పు॒రోహి॑తో రాజన్యక్షీ॒హ దే॒వాన్ .. 10.001.06
ఆ హి ద్యావా॑పృథి॒వీ అ॑గ్న ఉ॒భే సదా॑ పు॒త్రో న మా॒తరా॑ త॒తంథ॑ .
ప్ర యా॒హ్యచ్ఛో॑శ॒తో య॑వి॒ష్ఠాథా వ॑హ సహస్యే॒హ దే॒వాన్ .. 10.001.07

పి॒ప్రీ॒హి దే॒వాఀ ఉ॑శ॒తో య॑విష్ఠ వి॒ద్వాఀ ఋ॒తూఀరృ॑తుపతే యజే॒హ .
యే దైవ్యా॑ ఋ॒త్విజ॒స్తేభి॑రగ్నే॒ త్వం హోతౄ॑ణామ॒స్యాయ॑జిష్ఠః .. 10.002.01
వేషి॑ హో॒త్రము॒త పో॒త్రం జనా॑నాం మంధా॒తాసి॑ ద్రవిణో॒దా ఋ॒తావా॑ .
స్వాహా॑ వ॒యం కృ॒ణవా॑మా హ॒వీంషి॑ దే॒వో దే॒వాన్య॑జత్వ॒గ్నిరర్హ॑న్ .. 10.002.02
ఆ దే॒వానా॒మపి॒ పంథా॑మగన్మ॒ యచ్ఛ॒క్నవా॑మ॒ తదను॒ ప్రవో॑ళ్హుం .
అ॒గ్నిర్వి॒ద్వాన్స య॑జా॒త్సేదు॒ హోతా॒ సో అ॑ధ్వ॒రాన్స ఋ॒తూన్క॑ల్పయాతి .. 10.002.03
యద్వో॑ వ॒యం ప్ర॑మి॒నామ॑ వ్ర॒తాని॑ వి॒దుషాం॑ దేవా॒ అవి॑దుష్టరాసః .
అ॒గ్నిష్టద్విశ్వ॒మా పృ॑ణాతి వి॒ద్వాన్యేభి॑ర్దే॒వాఀ ఋ॒తుభిః॑ క॒ల్పయా॑తి .. 10.002.04
యత్పా॑క॒త్రా మన॑సా దీ॒నద॑క్షా॒ న య॒జ్ఞస్య॑ మన్వ॒తే మర్త్యా॑సః .
అ॒గ్నిష్టద్ధోతా॑ క్రతు॒విద్వి॑జా॒నన్యజి॑ష్ఠో దే॒వాఀ ఋ॑తు॒శో య॑జాతి .. 10.002.05
విశ్వే॑షాం॒ హ్య॑ధ్వ॒రాణా॒మనీ॑కం చి॒త్రం కే॒తుం జని॑తా త్వా జ॒జాన॑ .
స ఆ య॑జస్వ నృ॒వతీ॒రను॒ క్షాః స్పా॒ర్హా ఇషః॑ క్షు॒మతీ॑ర్వి॒శ్వజ॑న్యాః .. 10.002.06
యం త్వా॒ ద్యావా॑పృథి॒వీ యం త్వాప॒స్త్వష్టా॒ యం త్వా॑ సు॒జని॑మా జ॒జాన॑ .
పంథా॒మను॑ ప్రవి॒ద్వాన్పి॑తృ॒యాణం॑ ద్యు॒మద॑గ్నే సమిధా॒నో వి భా॑హి .. 10.002.07

ఇ॒నో రా॑జన్నర॒తిః సమి॑ద్ధో॒ రౌద్రో॒ దక్షా॑య సుషు॒మాఀ అ॑దర్శి .
చి॒కిద్వి భా॑తి భా॒సా బృ॑హ॒తాసి॑క్నీమేతి॒ రుశ॑తీమ॒పాజ॑న్ .. 10.003.01
కృ॒ష్ణాం యదేనీ॑మ॒భి వర్ప॑సా॒ భూజ్జ॒నయ॒న్యోషాం॑ బృహ॒తః పి॒తుర్జాం .
ఊ॒ర్ధ్వం భా॒నుం సూర్య॑స్య స్తభా॒యంది॒వో వసు॑భిరర॒తిర్వి భా॑తి .. 10.003.02
భ॒ద్రో భ॒ద్రయా॒ సచ॑మాన॒ ఆగా॒త్స్వసా॑రం జా॒రో అ॒భ్యే॑తి ప॒శ్చాత్ .
సు॒ప్ర॒కే॒తైర్ద్యుభి॑ర॒గ్నిర్వి॒తిష్ఠ॒న్రుశ॑ద్భి॒ర్వర్ణై॑ర॒భి రా॒మమ॑స్థాత్ .. 10.003.03
అ॒స్య యామా॑సో బృహ॒తో న వ॒గ్నూనింధా॑నా అ॒గ్నేః సఖ్యుః॑ శి॒వస్య॑ .
ఈడ్య॑స్య॒ వృష్ణో॑ బృహ॒తః స్వాసో॒ భామా॑సో॒ యామ॑న్న॒క్తవ॑శ్చికిత్రే .. 10.003.04
స్వ॒నా న యస్య॒ భామా॑సః॒ పవం॑తే॒ రోచ॑మానస్య బృహ॒తః సు॒దివః॑ .
జ్యేష్ఠే॑భి॒ర్యస్తేజి॑ష్ఠైః క్రీళు॒మద్భి॒ర్వర్షి॑ష్ఠేభిర్భా॒నుభి॒ర్నక్ష॑తి॒ ద్యాం .. 10.003.05
అ॒స్య శుష్మా॑సో దదృశా॒నప॑వే॒ర్జేహ॑మానస్య స్వనయన్ని॒యుద్భిః॑ .
ప్ర॒త్నేభి॒ర్యో రుశ॑ద్భిర్దే॒వత॑మో॒ వి రేభ॑ద్భిరర॒తిర్భాతి॒ విభ్వా॑ .. 10.003.06
స ఆ వ॑క్షి॒ మహి॑ న॒ ఆ చ॑ సత్సి ది॒వస్పృ॑థి॒వ్యోర॑ర॒తిర్యు॑వ॒త్యోః .
అ॒గ్నిః సు॒తుకః॑ సు॒తుకే॑భి॒రశ్వై॒ రభ॑స్వద్భీ॒ రభ॑స్వా॒ఀ ఏహ గ॑మ్యాః .. 10.003.07

ప్ర తే॑ యక్షి॒ ప్ర త॑ ఇయర్మి॒ మన్మ॒ భువో॒ యథా॒ వంద్యో॑ నో॒ హవే॑షు .
ధన్వ॑న్నివ ప్ర॒పా అ॑సి॒ త్వమ॑గ్న ఇయ॒క్షవే॑ పూ॒రవే॑ ప్రత్న రాజన్ .. 10.004.01
యం త్వా॒ జనా॑సో అ॒భి సం॒చరం॑తి॒ గావ॑ ఉ॒ష్ణమి॑వ వ్ర॒జం య॑విష్ఠ .
దూ॒తో దే॒వానా॑మసి॒ మర్త్యా॑నామం॒తర్మ॒హాఀశ్చ॑రసి రోచ॒నేన॑ .. 10.004.02
శిశుం॒ న త్వా॒ జేన్యం॑ వ॒ర్ధయం॑తీ మా॒తా బి॑భర్తి సచన॒స్యమా॑నా .
ధనో॒రధి॑ ప్ర॒వతా॑ యాసి॒ హర్యం॒జిగీ॑షసే ప॒శురి॒వావ॑సృష్టః .. 10.004.03
మూ॒రా అ॑మూర॒ న వ॒యం చి॑కిత్వో మహి॒త్వమ॑గ్నే॒ త్వమం॒గ వి॑త్సే .
శయే॑ వ॒వ్రిశ్చర॑తి జి॒హ్వయా॒దన్రే॑రి॒హ్యతే॑ యువ॒తిం వి॒శ్పతిః॒ సన్ .. 10.004.04
కూచి॑జ్జాయతే॒ సన॑యాసు॒ నవ్యో॒ వనే॑ తస్థౌ పలి॒తో ధూ॒మకే॑తుః .
అ॒స్నా॒తాపో॑ వృష॒భో న ప్ర వే॑తి॒ సచే॑తసో॒ యం ప్ర॒ణయం॑త॒ మర్తాః॑ .. 10.004.05
త॒నూ॒త్యజే॑వ॒ తస్క॑రా వన॒ర్గూ ర॑శ॒నాభి॑ర్ద॒శభి॑ర॒భ్య॑ధీతాం .
ఇ॒యం తే॑ అగ్నే॒ నవ్య॑సీ మనీ॒షా యు॒క్ష్వా రథం॒ న శు॒చయ॑ద్భి॒రంగైః॑ .. 10.004.06
బ్రహ్మ॑ చ తే జాతవేదో॒ నమ॑శ్చే॒యం చ॒ గీః సద॒మిద్వర్ధ॑నీ భూత్ .
రక్షా॑ ణో అగ్నే॒ తన॑యాని తో॒కా రక్షో॒త న॑స్త॒న్వో॒3॒॑ అప్ర॑యుచ్ఛన్ .. 10.004.07

ఏకః॑ సము॒ద్రో ధ॒రుణో॑ రయీ॒ణామ॒స్మద్ధృ॒దో భూరి॑జన్మా॒ వి చ॑ష్టే .
సిష॒క్త్యూధ॑ర్ని॒ణ్యోరు॒పస్థ॒ ఉత్స॑స్య॒ మధ్యే॒ నిహి॑తం ప॒దం వేః .. 10.005.01
స॒మా॒నం నీ॒ళం వృష॑ణో॒ వసా॑నాః॒ సం జ॑గ్మిరే మహి॒షా అర్వ॑తీభిః .
ఋ॒తస్య॑ ప॒దం క॒వయో॒ ని పాం॑తి॒ గుహా॒ నామా॑ని దధిరే॒ పరా॑ణి .. 10.005.02
ఋ॒తా॒యినీ॑ మా॒యినీ॒ సం ద॑ధాతే మి॒త్వా శిశుం॑ జజ్ఞతుర్వ॒ర్ధయం॑తీ .
విశ్వ॑స్య॒ నాభిం॒ చర॑తో ధ్రు॒వస్య॑ క॒వేశ్చి॒త్తంతుం॒ మన॑సా వి॒యంతః॑ .. 10.005.03
ఋ॒తస్య॒ హి వ॑ర్త॒నయః॒ సుజా॑త॒మిషో॒ వాజా॑య ప్ర॒దివః॒ సచం॑తే .
అ॒ధీ॒వా॒సం రోద॑సీ వావసా॒నే ఘృ॒తైరన్నై॑ర్వావృధాతే॒ మధూ॑నాం .. 10.005.04
స॒ప్త స్వసౄ॒రరు॑షీర్వావశా॒నో వి॒ద్వాన్మధ్వ॒ ఉజ్జ॑భారా దృ॒శే కం .
అం॒తర్యే॑మే అం॒తరి॑క్షే పురా॒జా ఇ॒చ్ఛన్వ॒వ్రిమ॑విదత్పూష॒ణస్య॑ .. 10.005.05
స॒ప్త మ॒ర్యాదాః॑ క॒వయ॑స్తతక్షు॒స్తాసా॒మేకా॒మిద॒భ్యం॑హు॒రో గా॑త్ .
ఆ॒యోర్హ॑ స్కం॒భ ఉ॑ప॒మస్య॑ నీ॒ళే ప॒థాం వి॑స॒ర్గే ధ॒రుణే॑షు తస్థౌ .. 10.005.06
అస॑చ్చ॒ సచ్చ॑ పర॒మే వ్యో॑మం॒దక్ష॑స్య॒ జన్మ॒న్నది॑తేరు॒పస్థే॑ .
అ॒గ్నిర్హ॑ నః ప్రథమ॒జా ఋ॒తస్య॒ పూర్వ॒ ఆయు॑ని వృష॒భశ్చ॑ ధే॒నుః .. 10.005.07

అ॒యం స యస్య॒ శర్మ॒న్నవో॑భిర॒గ్నేరేధ॑తే జరి॒తాభిష్టౌ॑ .
జ్యేష్ఠే॑భి॒ర్యో భా॒నుభి॑రృషూ॒ణాం ప॒ర్యేతి॒ పరి॑వీతో వి॒భావా॑ .. 10.006.01
యో భా॒నుభి॑ర్వి॒భావా॑ వి॒భాత్య॒గ్నిర్దే॒వేభి॑రృ॒తావాజ॑స్రః .
ఆ యో వి॒వాయ॑ స॒ఖ్యా సఖి॒భ్యోఽప॑రిహ్వృతో॒ అత్యో॒ న సప్తిః॑ .. 10.006.02
ఈశే॒ యో విశ్వ॑స్యా దే॒వవీ॑తే॒రీశే॑ వి॒శ్వాయు॑రు॒షసో॒ వ్యు॑ష్టౌ .
ఆ యస్మి॑న్మ॒నా హ॒వీంష్య॒గ్నావరి॑ష్టరథః స్క॒భ్నాతి॑ శూ॒షైః .. 10.006.03
శూ॒షేభి॑ర్వృ॒ధో జు॑షా॒ణో అ॒ర్కైర్దే॒వాఀ అచ్ఛా॑ రఘు॒పత్వా॑ జిగాతి .
మం॒ద్రో హోతా॒ స జు॒హ్వా॒3॒॑ యజి॑ష్ఠః॒ సమ్మి॑శ్లో అ॒గ్నిరా జి॑ఘర్తి దే॒వాన్ .. 10.006.04
తము॒స్రామింద్రం॒ న రేజ॑మానమ॒గ్నిం గీ॒ర్భిర్నమో॑భి॒రా కృ॑ణుధ్వం .
ఆ యం విప్రా॑సో మ॒తిభి॑ర్గృ॒ణంతి॑ జా॒తవే॑దసం జు॒హ్వం॑ స॒హానాం॑ .. 10.006.05
సం యస్మి॒న్విశ్వా॒ వసూ॑ని జ॒గ్ముర్వాజే॒ నాశ్వాః॒ సప్తీ॑వంత॒ ఏవైః॑ .
అ॒స్మే ఊ॒తీరింద్ర॑వాతతమా అర్వాచీ॒నా అ॑గ్న॒ ఆ కృ॑ణుష్వ .. 10.006.06
అధా॒ హ్య॑గ్నే మ॒హ్నా ని॒షద్యా॑ స॒ద్యో జ॑జ్ఞా॒నో హవ్యో॑ బ॒భూథ॑ .
తం తే॑ దే॒వాసో॒ అను॒ కేత॑మాయ॒న్నధా॑వర్ధంత ప్రథ॒మాస॒ ఊమాః॑ .. 10.006.07

స్వ॒స్తి నో॑ ది॒వో అ॑గ్నే పృథి॒వ్యా వి॒శ్వాయు॑ర్ధేహి య॒జథా॑య దేవ .
సచే॑మహి॒ తవ॑ దస్మ ప్రకే॒తైరు॑రు॒ష్యా ణ॑ ఉ॒రుభి॑ర్దేవ॒ శంసైః॑ .. 10.007.01
ఇ॒మా అ॑గ్నే మ॒తయ॒స్తుభ్యం॑ జా॒తా గోభి॒రశ్వై॑ర॒భి గృ॑ణంతి॒ రాధః॑ .
య॒దా తే॒ మర్తో॒ అను॒ భోగ॒మాన॒డ్వసో॒ దధా॑నో మ॒తిభిః॑ సుజాత .. 10.007.02
అ॒గ్నిం మ॑న్యే పి॒తర॑మ॒గ్నిమా॒పిమ॒గ్నిం భ్రాత॑రం॒ సద॒మిత్సఖా॑యం .
అ॒గ్నేరనీ॑కం బృహ॒తః స॑పర్యం ది॒వి శు॒క్రం య॑జ॒తం సూర్య॑స్య .. 10.007.03
సి॒ధ్రా అ॑గ్నే॒ ధియో॑ అ॒స్మే సను॑త్రీ॒ర్యం త్రాయ॑సే॒ దమ॒ ఆ నిత్య॑హోతా .
ఋ॒తావా॒ స రో॒హిద॑శ్వః పురు॒క్షుర్ద్యుభి॑రస్మా॒ అహ॑భిర్వా॒మమ॑స్తు .. 10.007.04
ద్యుభి॑ర్హి॒తం మి॒త్రమి॑వ ప్ర॒యోగం॑ ప్ర॒త్నమృ॒త్విజ॑మధ్వ॒రస్య॑ జా॒రం .
బా॒హుభ్యా॑మ॒గ్నిమా॒యవో॑ఽజనంత వి॒క్షు హోతా॑రం॒ న్య॑సాదయంత .. 10.007.05
స్వ॒యం య॑జస్వ ది॒వి దే॑వ దే॒వాన్కిం తే॒ పాకః॑ కృణవ॒దప్ర॑చేతాః .
యథాయ॑జ ఋ॒తుభి॑ర్దేవ దే॒వానే॒వా య॑జస్వ త॒న్వం॑ సుజాత .. 10.007.06
భవా॑ నో అగ్నేఽవి॒తోత గో॒పా భవా॑ వయ॒స్కృదు॒త నో॑ వయో॒ధాః .
రాస్వా॑ చ నః సుమహో హ॒వ్యదా॑తిం॒ త్రాస్వో॒త న॑స్త॒న్వో॒3॒॑ అప్ర॑యుచ్ఛన్ .. 10.007.07

ప్ర కే॒తునా॑ బృహ॒తా యా॑త్య॒గ్నిరా రోద॑సీ వృష॒భో రో॑రవీతి .
ది॒వశ్చి॒దంతా॑ఀ ఉప॒మాఀ ఉదా॑నళ॒పాము॒పస్థే॑ మహి॒షో వ॑వర్ధ .. 10.008.01
ము॒మోద॒ గర్భో॑ వృష॒భః క॒కుద్మా॑నస్రే॒మా వ॒త్సః శిమీ॑వాఀ అరావీత్ .
స దే॒వతా॒త్యుద్య॑తాని కృ॒ణ్వన్స్వేషు॒ క్షయే॑షు ప్రథ॒మో జి॑గాతి .. 10.008.02
ఆ యో మూ॒ర్ధానం॑ పి॒త్రోరర॑బ్ధ॒ న్య॑ధ్వ॒రే ద॑ధిరే॒ సూరో॒ అర్ణః॑ .
అస్య॒ పత్మ॒న్నరు॑షీ॒రశ్వ॑బుధ్నా ఋ॒తస్య॒ యోనౌ॑ త॒న్వో॑ జుషంత .. 10.008.03
ఉ॒షౌ॑షో॒ హి వ॑సో॒ అగ్ర॒మేషి॒ త్వం య॒మయో॑రభవో వి॒భావా॑ .
ఋ॒తాయ॑ స॒ప్త ద॑ధిషే ప॒దాని॑ జ॒నయ॑న్మి॒త్రం త॒న్వే॒3॒॑ స్వాయై॑ .. 10.008.04
భువ॒శ్చక్షు॑ర్మ॒హ ఋ॒తస్య॑ గో॒పా భువో॒ వరు॑ణో॒ యదృ॒తాయ॒ వేషి॑ .
భువో॑ అ॒పాం నపా॑జ్జాతవేదో॒ భువో॑ దూ॒తో యస్య॑ హ॒వ్యం జుజో॑షః .. 10.008.05
భువో॑ య॒జ్ఞస్య॒ రజ॑సశ్చ నే॒తా యత్రా॑ ని॒యుద్భిః॒ సచ॑సే శి॒వాభిః॑ .
ది॒వి మూ॒ర్ధానం॑ దధిషే స్వ॒ర్షాం జి॒హ్వామ॑గ్నే చకృషే హవ్య॒వాహం॑ .. 10.008.06
అ॒స్య త్రి॒తః క్రతు॑నా వ॒వ్రే అం॒తరి॒చ్ఛంధీ॒తిం పి॒తురేవైః॒ పర॑స్య .
స॒చ॒స్యమా॑నః పి॒త్రోరు॒పస్థే॑ జా॒మి బ్రు॑వా॒ణ ఆయు॑ధాని వేతి .. 10.008.07
స పిత్ర్యా॒ణ్యాయు॑ధాని వి॒ద్వానింద్రే॑షిత ఆ॒ప్త్యో అ॒భ్య॑యుధ్యత్ .
త్రి॒శీ॒ర్షాణం॑ స॒ప్తర॑శ్మిం జఘ॒న్వాంత్వా॒ష్ట్రస్య॑ చి॒న్నిః స॑సృజే త్రి॒తో గాః .. 10.008.08
భూరీదింద్ర॑ ఉ॒దిన॑క్షంత॒మోజోఽవా॑భిన॒త్సత్ప॑తి॒ర్మన్య॑మానం .
త్వా॒ష్ట్రస్య॑ చిద్వి॒శ్వరూ॑పస్య॒ గోనా॑మాచక్రా॒ణస్త్రీణి॑ శీ॒ర్షా పరా॑ వర్క్ .. 10.008.09

ఆపో॒ హి ష్ఠా మ॑యో॒భువ॒స్తా న॑ ఊ॒ర్జే ద॑ధాతన .
మ॒హే రణా॑య॒ చక్ష॑సే .. 10.009.01
యో వః॑ శి॒వత॑మో॒ రస॒స్తస్య॑ భాజయతే॒హ నః॑ .
ఉ॒శ॒తీరి॑వ మా॒తరః॑ .. 10.009.02
తస్మా॒ అరం॑ గమామ వో॒ యస్య॒ క్షయా॑య॒ జిన్వ॑థ .
ఆపో॑ జ॒నయ॑థా చ నః .. 10.009.03
శం నో॑ దే॒వీర॒భిష్ట॑య॒ ఆపో॑ భవంతు పీ॒తయే॑ .
శం యోర॒భి స్ర॑వంతు నః .. 10.009.04
ఈశా॑నా॒ వార్యా॑ణాం॒ క్షయం॑తీశ్చర్షణీ॒నాం .
అ॒పో యా॑చామి భేష॒జం .. 10.009.05
అ॒ప్సు మే॒ సోమో॑ అబ్రవీదం॒తర్విశ్వా॑ని భేష॒జా .
అ॒గ్నిం చ॑ వి॒శ్వశం॑భువం .. 10.009.06
ఆపః॑ పృణీ॒త భే॑ష॒జం వరూ॑థం త॒న్వే॒3॒॑ మమ॑ .
జ్యోక్చ॒ సూర్యం॑ దృ॒శే .. 10.009.07
ఇ॒దమా॑పః॒ ప్ర వ॑హత॒ యత్కిం చ॑ దురి॒తం మయి॑ .
యద్వా॒హమ॑భిదు॒ద్రోహ॒ యద్వా॑ శే॒ప ఉ॒తానృ॑తం .. 10.009.08
ఆపో॑ అ॒ద్యాన్వ॑చారిషం॒ రసే॑న॒ సమ॑గస్మహి .
పయ॑స్వానగ్న॒ ఆ గ॑హి॒ తం మా॒ సం సృ॑జ॒ వర్చ॑సా .. 10.009.09

ఓ చి॒త్సఖా॑యం స॒ఖ్యా వ॑వృత్యాం తి॒రః పు॒రూ చి॑దర్ణ॒వం జ॑గ॒న్వాన్ .
పి॒తుర్నపా॑త॒మా ద॑ధీత వే॒ధా అధి॒ క్షమి॑ ప్రత॒రం దీధ్యా॑నః .. 10.010.01
న తే॒ సఖా॑ స॒ఖ్యం వ॑ష్ట్యే॒తత్సల॑క్ష్మా॒ యద్విషు॑రూపా॒ భవా॑తి .
మ॒హస్పు॒త్రాసో॒ అసు॑రస్య వీ॒రా ది॒వో ధ॒ర్తార॑ ఉర్వి॒యా పరి॑ ఖ్యన్ .. 10.010.02
ఉ॒శంతి॑ ఘా॒ తే అ॒మృతా॑స ఏ॒తదేక॑స్య చిత్త్య॒జసం॒ మర్త్య॑స్య .
ని తే॒ మనో॒ మన॑సి ధాయ్య॒స్మే జన్యుః॒ పతి॑స్త॒న్వ1॒॑మా వి॑విశ్యాః .. 10.010.03
న యత్పు॒రా చ॑కృ॒మా కద్ధ॑ నూ॒నమృ॒తా వదం॑తో॒ అనృ॑తం రపేమ .
గం॒ధ॒ర్వో అ॒ప్స్వప్యా॑ చ॒ యోషా॒ సా నో॒ నాభిః॑ పర॒మం జా॒మి తన్నౌ॑ .. 10.010.04
గర్భే॒ ను నౌ॑ జని॒తా దంప॑తీ కర్దే॒వస్త్వష్టా॑ సవి॒తా వి॒శ్వరూ॑పః .
నకి॑రస్య॒ ప్ర మి॑నంతి వ్ర॒తాని॒ వేద॑ నావ॒స్య పృ॑థి॒వీ ఉ॒త ద్యౌః .. 10.010.05
కో అ॒స్య వే॑ద ప్రథ॒మస్యాహ్నః॒ క ఈం॑ దదర్శ॒ క ఇ॒హ ప్ర వో॑చత్ .
బృ॒హన్మి॒త్రస్య॒ వరు॑ణస్య॒ ధామ॒ కదు॑ బ్రవ ఆహనో॒ వీచ్యా॒ నౄన్ .. 10.010.06
య॒మస్య॑ మా య॒మ్యం1॒॑ కామ॒ ఆగ॑న్సమా॒నే యోనౌ॑ సహ॒శేయ్యా॑య .
జా॒యేవ॒ పత్యే॑ త॒న్వం॑ రిరిచ్యాం॒ వి చి॑ద్వృహేవ॒ రథ్యే॑వ చ॒క్రా .. 10.010.07
న తి॑ష్ఠంతి॒ న ని మి॑షంత్యే॒తే దే॒వానాం॒ స్పశ॑ ఇ॒హ యే చరం॑తి .
అ॒న్యేన॒ మదా॑హనో యాహి॒ తూయం॒ తేన॒ వి వృ॑హ॒ రథ్యే॑వ చ॒క్రా .. 10.010.08
రాత్రీ॑భిరస్మా॒ అహ॑భిర్దశస్యే॒త్సూర్య॑స్య॒ చక్షు॒ర్ముహు॒రున్మి॑మీయాత్ .
ది॒వా పృ॑థి॒వ్యా మి॑థు॒నా సబం॑ధూ య॒మీర్య॒మస్య॑ బిభృయా॒దజా॑మి .. 10.010.09
ఆ ఘా॒ తా గ॑చ్ఛా॒నుత్త॑రా యు॒గాని॒ యత్ర॑ జా॒మయః॑ కృ॒ణవ॒న్నజా॑మి .
ఉప॑ బర్బృహి వృష॒భాయ॑ బా॒హుమ॒న్యమి॑చ్ఛస్వ సుభగే॒ పతిం॒ మత్ .. 10.010.10
కిం భ్రాతా॑స॒ద్యద॑నా॒థం భవా॑తి॒ కిము॒ స్వసా॒ యన్నిరృ॑తిర్ని॒గచ్ఛా॑త్ .
కామ॑మూతా బ॒హ్వే॒3॒॑తద్ర॑పామి త॒న్వా॑ మే త॒న్వం1॒॑ సం పి॑పృగ్ధి .. 10.010.11
న వా ఉ॑ తే త॒న్వా॑ త॒న్వం1॒॑ సం ప॑పృచ్యాం పా॒పమా॑హు॒ర్యః స్వసా॑రం ని॒గచ్ఛా॑త్ .
అ॒న్యేన॒ మత్ప్ర॒ముదః॑ కల్పయస్వ॒ న తే॒ భ్రాతా॑ సుభగే వష్ట్యే॒తత్ .. 10.010.12
బ॒తో బ॑తాసి యమ॒ నైవ తే॒ మనో॒ హృద॑యం చావిదామ .
అ॒న్యా కిల॒ త్వాం క॒క్ష్యే॑వ యు॒క్తం పరి॑ ష్వజాతే॒ లిబు॑జేవ వృ॒క్షం .. 10.010.13
అ॒న్యమూ॒ షు త్వం య॑మ్య॒న్య ఉ॒ త్వాం పరి॑ ష్వజాతే॒ లిబు॑జేవ వృ॒క్షం .
తస్య॑ వా॒ త్వం మన॑ ఇ॒చ్ఛా స వా॒ తవాధా॑ కృణుష్వ సం॒విదం॒ సుభ॑ద్రాం .. 10.010.14

వృషా॒ వృష్ణే॑ దుదుహే॒ దోహ॑సా ది॒వః పయాం॑సి య॒హ్వో అది॑తే॒రదా॑భ్యః .
విశ్వం॒ స వే॑ద॒ వరు॑ణో॒ యథా॑ ధి॒యా స య॒జ్ఞియో॑ యజతు య॒జ్ఞియా॑ఀ ఋ॒తూన్ .. 10.011.01
రప॑ద్గంధ॒ర్వీరప్యా॑ చ॒ యోష॑ణా న॒దస్య॑ నా॒దే పరి॑ పాతు మే॒ మనః॑ .
ఇ॒ష్టస్య॒ మధ్యే॒ అది॑తి॒ర్ని ధా॑తు నో॒ భ్రాతా॑ నో జ్యే॒ష్ఠః ప్ర॑థ॒మో వి వో॑చతి .. 10.011.02
సో చి॒న్ను భ॒ద్రా క్షు॒మతీ॒ యశ॑స్వత్యు॒షా ఉ॑వాస॒ మన॑వే॒ స్వ॑ర్వతీ .
యదీ॑ము॒శంత॑ముశ॒తామను॒ క్రతు॑మ॒గ్నిం హోతా॑రం వి॒దథా॑య॒ జీజ॑నన్ .. 10.011.03
అధ॒ త్యం ద్ర॒ప్సం వి॒భ్వం॑ విచక్ష॒ణం విరాభ॑రదిషి॒తః శ్యే॒నో అ॑ధ్వ॒రే .
యదీ॒ విశో॑ వృ॒ణతే॑ ద॒స్మమార్యా॑ అ॒గ్నిం హోతా॑ర॒మధ॒ ధీర॑జాయత .. 10.011.04
సదా॑సి ర॒ణ్వో యవ॑సేవ॒ పుష్య॑తే॒ హోత్రా॑భిరగ్నే॒ మను॑షః స్వధ్వ॒రః .
విప్ర॑స్య వా॒ యచ్ఛ॑శమా॒న ఉ॒క్థ్యం1॒॑ వాజం॑ సస॒వాఀ ఉ॑ప॒యాసి॒ భూరి॑భిః .. 10.011.05
ఉదీ॑రయ పి॒తరా॑ జా॒ర ఆ భగ॒మియ॑క్షతి హర్య॒తో హృ॒త్త ఇ॑ష్యతి .
వివ॑క్తి॒ వహ్నిః॑ స్వప॒స్యతే॑ మ॒ఖస్త॑వి॒ష్యతే॒ అసు॑రో॒ వేప॑తే మ॒తీ .. 10.011.06
యస్తే॑ అగ్నే సుమ॒తిం మర్తో॒ అక్ష॒త్సహ॑సః సూనో॒ అతి॒ స ప్ర శృ॑ణ్వే .
ఇషం॒ దధా॑నో॒ వహ॑మానో॒ అశ్వై॒రా స ద్యు॒మాఀ అమ॑వాన్భూషతి॒ ద్యూన్ .. 10.011.07
యద॑గ్న ఏ॒షా సమి॑తి॒ర్భవా॑తి దే॒వీ దే॒వేషు॑ యజ॒తా య॑జత్ర .
రత్నా॑ చ॒ యద్వి॒భజా॑సి స్వధావో భా॒గం నో॒ అత్ర॒ వసు॑మంతం వీతాత్ .. 10.011.08
శ్రు॒ధీ నో॑ అగ్నే॒ సద॑నే స॒ధస్థే॑ యు॒క్ష్వా రథ॑మ॒మృత॑స్య ద్రవి॒త్నుం .
ఆ నో॑ వహ॒ రోద॑సీ దే॒వపు॑త్రే॒ మాకి॑ర్దే॒వానా॒మప॑ భూరి॒హ స్యాః॑ .. 10.011.09

ద్యావా॑ హ॒ క్షామా॑ ప్రథ॒మే ఋ॒తేనా॑భిశ్రా॒వే భ॑వతః సత్య॒వాచా॑ .
దే॒వో యన్మర్తా॑న్య॒జథా॑య కృ॒ణ్వన్సీద॒ద్ధోతా॑ ప్ర॒త్యఙ్స్వమసుం॒ యన్ .. 10.012.01
దే॒వో దే॒వాన్ప॑రి॒భూరృ॒తేన॒ వహా॑ నో హ॒వ్యం ప్ర॑థ॒మశ్చి॑కి॒త్వాన్ .
ధూ॒మకే॑తుః స॒మిధా॒ భాఋ॑జీకో మం॒ద్రో హోతా॒ నిత్యో॑ వా॒చా యజీ॑యాన్ .. 10.012.02
స్వావృ॑గ్దే॒వస్యా॒మృతం॒ యదీ॒ గోరతో॑ జా॒తాసో॑ ధారయంత ఉ॒ర్వీ .
విశ్వే॑ దే॒వా అను॒ తత్తే॒ యజు॑ర్గుర్దు॒హే యదేనీ॑ ది॒వ్యం ఘృ॒తం వాః .. 10.012.03
అర్చా॑మి వాం॒ వర్ధా॒యాపో॑ ఘృతస్నూ॒ ద్యావా॑భూమీ శృణు॒తం రో॑దసీ మే .
అహా॒ యద్ద్యావోఽసు॑నీతి॒మయ॒న్మధ్వా॑ నో॒ అత్ర॑ పి॒తరా॑ శిశీతాం .. 10.012.04
కిం స్వి॑న్నో॒ రాజా॑ జగృహే॒ కద॒స్యాతి॑ వ్ర॒తం చ॑కృమా॒ కో వి వే॑ద .
మి॒త్రశ్చి॒ద్ధి ష్మా॑ జుహురా॒ణో దే॒వాంఛ్లోకో॒ న యా॒తామపి॒ వాజో॒ అస్తి॑ .. 10.012.05
దు॒ర్మంత్వత్రా॒మృత॑స్య॒ నామ॒ సల॑క్ష్మా॒ యద్విషు॑రూపా॒ భవా॑తి .
య॒మస్య॒ యో మ॒నవ॑తే సు॒మంత్వగ్నే॒ తమృ॑ష్వ పా॒హ్యప్ర॑యుచ్ఛన్ .. 10.012.06
యస్మిం॑దే॒వా వి॒దథే॑ మా॒దయం॑తే వి॒వస్వ॑తః॒ సద॑నే ధా॒రయం॑తే .
సూర్యే॒ జ్యోతి॒రద॑ధుర్మా॒స్య1॒॑క్తూన్పరి॑ ద్యోత॒నిం చ॑రతో॒ అజ॑స్రా .. 10.012.07
యస్మిం॑దే॒వా మన్మ॑ని సం॒చరం॑త్యపీ॒చ్యే॒3॒॑ న వ॒యమ॑స్య విద్మ .
మి॒త్రో నో॒ అత్రాది॑తి॒రనా॑గాన్సవి॒తా దే॒వో వరు॑ణాయ వోచత్ .. 10.012.08
శ్రు॒ధీ నో॑ అగ్నే॒ సద॑నే స॒ధస్థే॑ యు॒క్ష్వా రథ॑మ॒మృత॑స్య ద్రవి॒త్నుం .
ఆ నో॑ వహ॒ రోద॑సీ దే॒వపు॑త్రే॒ మాకి॑ర్దే॒వానా॒మప॑ భూరి॒హ స్యాః॑ .. 10.012.09

యు॒జే వాం॒ బ్రహ్మ॑ పూ॒ర్వ్యం నమో॑భి॒ర్వి శ్లోక॑ ఏతు ప॒థ్యే॑వ సూ॒రేః .
శృ॒ణ్వంతు॒ విశ్వే॑ అ॒మృత॑స్య పు॒త్రా ఆ యే ధామా॑ని ది॒వ్యాని॑ త॒స్థుః .. 10.013.01
య॒మే ఇ॑వ॒ యత॑మానే॒ యదైతం॒ ప్ర వాం॑ భర॒న్మాను॑షా దేవ॒యంతః॑ .
ఆ సీ॑దతం॒ స్వము॑ లో॒కం విదా॑నే స్వాస॒స్థే భ॑వత॒మింద॑వే నః .. 10.013.02
పంచ॑ ప॒దాని॑ రు॒పో అన్వ॑రోహం॒ చతు॑ష్పదీ॒మన్వే॑మి వ్ర॒తేన॑ .
అ॒క్షరే॑ణ॒ ప్రతి॑ మిమ ఏ॒తామృ॒తస్య॒ నాభా॒వధి॒ సం పు॑నామి .. 10.013.03
దే॒వేభ్యః॒ కమ॑వృణీత మృ॒త్యుం ప్ర॒జాయై॒ కమ॒మృతం॒ నావృ॑ణీత .
బృహ॒స్పతిం॑ య॒జ్ఞమ॑కృణ్వత॒ ఋషిం॑ ప్రి॒యాం య॒మస్త॒న్వం1॒॑ ప్రారి॑రేచీత్ .. 10.013.04
స॒ప్త క్ష॑రంతి॒ శిశ॑వే మ॒రుత్వ॑తే పి॒త్రే పు॒త్రాసో॒ అప్య॑వీవతన్నృ॒తం .
ఉ॒భే ఇద॑స్యో॒భయ॑స్య రాజత ఉ॒భే య॑తేతే ఉ॒భయ॑స్య పుష్యతః .. 10.013.05

ప॒రే॒యి॒వాంసం॑ ప్ర॒వతో॑ మ॒హీరను॑ బ॒హుభ్యః॒ పంథా॑మనుపస్పశా॒నం .
వై॒వ॒స్వ॒తం సం॒గమ॑నం॒ జనా॑నాం య॒మం రాజా॑నం హ॒విషా॑ దువస్య .. 10.014.01
య॒మో నో॑ గా॒తుం ప్ర॑థ॒మో వి॑వేద॒ నైషా గవ్యూ॑తి॒రప॑భర్త॒వా ఉ॑ .
యత్రా॑ నః॒ పూర్వే॑ పి॒తరః॑ పరే॒యురే॒నా జ॑జ్ఞా॒నాః ప॒థ్యా॒3॒॑ అను॒ స్వాః .. 10.014.02
మాత॑లీ క॒వ్యైర్య॒మో అంగి॑రోభి॒ర్బృహ॒స్పతి॒రృక్వ॑భిర్వావృధా॒నః .
యాఀశ్చ॑ దే॒వా వా॑వృ॒ధుర్యే చ॑ దే॒వాన్స్వాహా॒న్యే స్వ॒ధయా॒న్యే మ॑దంతి .. 10.014.03
ఇ॒మం య॑మ ప్రస్త॒రమా హి సీదాంగి॑రోభిః పి॒తృభిః॑ సంవిదా॒నః .
ఆ త్వా॒ మంత్రాః॑ కవిశ॒స్తా వ॑హంత్వే॒నా రా॑జన్హ॒విషా॑ మాదయస్వ .. 10.014.04
అంగి॑రోభి॒రా గ॑హి య॒జ్ఞియే॑భి॒ర్యమ॑ వైరూ॒పైరి॒హ మా॑దయస్వ .
వివ॑స్వంతం హువే॒ యః పి॒తా తే॒ఽస్మిన్య॒జ్ఞే బ॒ర్హిష్యా ని॒షద్య॑ .. 10.014.05
అంగి॑రసో నః పి॒తరో॒ నవ॑గ్వా॒ అథ॑ర్వాణో॒ భృగ॑వః సో॒మ్యాసః॑ .
తేషాం॑ వ॒యం సు॑మ॒తౌ య॒జ్ఞియా॑నా॒మపి॑ భ॒ద్రే సౌ॑మన॒సే స్యా॑మ .. 10.014.06
ప్రేహి॒ ప్రేహి॑ ప॒థిభిః॑ పూ॒ర్వ్యేభి॒ర్యత్రా॑ నః॒ పూర్వే॑ పి॒తరః॑ పరే॒యుః .
ఉ॒భా రాజా॑నా స్వ॒ధయా॒ మదం॑తా య॒మం ప॑శ్యాసి॒ వరు॑ణం చ దే॒వం .. 10.014.07
సం గ॑చ్ఛస్వ పి॒తృభిః॒ సం య॒మేనే॑ష్టాపూ॒ర్తేన॑ పర॒మే వ్యో॑మన్ .
హి॒త్వాయా॑వ॒ద్యం పున॒రస్త॒మేహి॒ సం గ॑చ్ఛస్వ త॒న్వా॑ సు॒వర్చాః॑ .. 10.014.08
అపే॑త॒ వీ॑త॒ వి చ॑ సర్ప॒తాతో॒ఽస్మా ఏ॒తం పి॒తరో॑ లో॒కమ॑క్రన్ .
అహో॑భిర॒ద్భిర॒క్తుభి॒ర్వ్య॑క్తం య॒మో ద॑దాత్యవ॒సాన॑మస్మై .. 10.014.09
అతి॑ ద్రవ సారమే॒యౌ శ్వానౌ॑ చతుర॒క్షౌ శ॒బలౌ॑ సా॒ధునా॑ ప॒థా .
అథా॑ పి॒తౄన్సు॑వి॒దత్రా॒ఀ ఉపే॑హి య॒మేన॒ యే స॑ధ॒మాదం॒ మదం॑తి .. 10.014.10
యౌ తే॒ శ్వానౌ॑ యమ రక్షి॒తారౌ॑ చతుర॒క్షౌ ప॑థి॒రక్షీ॑ నృ॒చక్ష॑సౌ .
తాభ్యా॑మేనం॒ పరి॑ దేహి రాజన్స్వ॒స్తి చా॑స్మా అనమీ॒వం చ॑ ధేహి .. 10.014.11
ఉ॒రూ॒ణ॒సావ॑సు॒తృపా॑ ఉదుంబ॒లౌ య॒మస్య॑ దూ॒తౌ చ॑రతో॒ జనా॒ఀ అను॑ .
తావ॒స్మభ్యం॑ దృ॒శయే॒ సూర్యా॑య॒ పున॑ర్దాతా॒మసు॑మ॒ద్యేహ భ॒ద్రం .. 10.014.12
య॒మాయ॒ సోమం॑ సునుత య॒మాయ॑ జుహుతా హ॒విః .
య॒మం హ॑ య॒జ్ఞో గ॑చ్ఛత్య॒గ్నిదూ॑తో॒ అరం॑కృతః .. 10.014.13
య॒మాయ॑ ఘృ॒తవ॑ద్ధ॒విర్జు॒హోత॒ ప్ర చ॑ తిష్ఠత .
స నో॑ దే॒వేష్వా య॑మద్దీ॒ర్ఘమాయుః॒ ప్ర జీ॒వసే॑ .. 10.014.14
య॒మాయ॒ మధు॑మత్తమం॒ రాజ్ఞే॑ హ॒వ్యం జు॑హోతన .
ఇ॒దం నమ॒ ఋషి॑భ్యః పూర్వ॒జేభ్యః॒ పూర్వే॑భ్యః పథి॒కృద్భ్యః॑ .. 10.014.15
త్రిక॑ద్రుకేభిః పతతి॒ షళు॒ర్వీరేక॒మిద్బృ॒హత్ .
త్రి॒ష్టుబ్గా॑య॒త్రీ ఛందాం॑సి॒ సర్వా॒ తా య॒మ ఆహి॑తా .. 10.014.16

ఉదీ॑రతా॒మవ॑ర॒ ఉత్పరా॑స॒ ఉన్మ॑ధ్య॒మాః పి॒తరః॑ సో॒మ్యాసః॑ .
అసుం॒ య ఈ॒యుర॑వృ॒కా ఋ॑త॒జ్ఞాస్తే నో॑ఽవంతు పి॒తరో॒ హవే॑షు .. 10.015.01
ఇ॒దం పి॒తృభ్యో॒ నమో॑ అస్త్వ॒ద్య యే పూర్వా॑సో॒ య ఉప॑రాస ఈ॒యుః .
యే పార్థి॑వే॒ రజ॒స్యా నిష॑త్తా॒ యే వా॑ నూ॒నం సు॑వృ॒జనా॑సు వి॒క్షు .. 10.015.02
ఆహం పి॒తౄన్సు॑వి॒దత్రా॑ఀ అవిత్సి॒ నపా॑తం చ వి॒క్రమ॑ణం చ॒ విష్ణోః॑ .
బ॒ర్హి॒షదో॒ యే స్వ॒ధయా॑ సు॒తస్య॒ భజం॑త పి॒త్వస్త ఇ॒హాగ॑మిష్ఠాః .. 10.015.03
బర్హి॑షదః పితర ఊ॒త్య1॒॑ర్వాగి॒మా వో॑ హ॒వ్యా చ॑కృమా జు॒షధ్వం॑ .
త ఆ గ॒తావ॑సా॒ శంత॑మే॒నాథా॑ నః॒ శం యోర॑ర॒పో ద॑ధాత .. 10.015.04
ఉప॑హూతాః పి॒తరః॑ సో॒మ్యాసో॑ బర్హి॒ష్యే॑షు ని॒ధిషు॑ ప్రి॒యేషు॑ .
త ఆ గ॑మంతు॒ త ఇ॒హ శ్రు॑వం॒త్వధి॑ బ్రువంతు॒ తే॑ఽవంత్వ॒స్మాన్ .. 10.015.05
ఆచ్యా॒ జాను॑ దక్షిణ॒తో ని॒షద్యే॒మం య॒జ్ఞమ॒భి గృ॑ణీత॒ విశ్వే॑ .
మా హిం॑సిష్ట పితరః॒ కేన॑ చిన్నో॒ యద్వ॒ ఆగః॑ పురు॒షతా॒ కరా॑మ .. 10.015.06
ఆసీ॑నాసో అరు॒ణీనా॑ము॒పస్థే॑ ర॒యిం ధ॑త్త దా॒శుషే॒ మర్త్యా॑య .
పు॒త్రేభ్యః॑ పితర॒స్తస్య॒ వస్వః॒ ప్ర య॑చ్ఛత॒ త ఇ॒హోర్జం॑ దధాత .. 10.015.07
యే నః॒ పూర్వే॑ పి॒తరః॑ సో॒మ్యాసో॑ఽనూహి॒రే సో॑మపీ॒థం వసి॑ష్ఠాః .
తేభి॑ర్య॒మః సం॑రరా॒ణో హ॒వీంష్యు॒శన్ను॒శద్భిః॑ ప్రతికా॒మమ॑త్తు .. 10.015.08
యే తా॑తృ॒షుర్దే॑వ॒త్రా జేహ॑మానా హోత్రా॒విదః॒ స్తోమ॑తష్టాసో అ॒ర్కైః .
ఆగ్నే॑ యాహి సువి॒దత్రే॑భిర॒ర్వాఙ్స॒త్యైః క॒వ్యైః పి॒తృభి॑ర్ఘర్మ॒సద్భిః॑ .. 10.015.09
యే స॒త్యాసో॑ హవి॒రదో॑ హవి॒ష్పా ఇంద్రే॑ణ దే॒వైః స॒రథం॒ దధా॑నాః .
ఆగ్నే॑ యాహి స॒హస్రం॑ దేవవం॒దైః పరైః॒ పూర్వైః॑ పి॒తృభి॑ర్ఘర్మ॒సద్భిః॑ .. 10.015.10
అగ్ని॑ష్వాత్తాః పితర॒ ఏహ గ॑చ్ఛత॒ సదః॑సదః సదత సుప్రణీతయః .
అ॒త్తా హ॒వీంషి॒ ప్రయ॑తాని బ॒ర్హిష్యథా॑ ర॒యిం సర్వ॑వీరం దధాతన .. 10.015.11
త్వమ॑గ్న ఈళి॒తో జా॑తవే॒దోఽవా॑డ్ఢ॒వ్యాని॑ సుర॒భీణి॑ కృ॒త్వీ .
ప్రాదాః॑ పి॒తృభ్యః॑ స్వ॒ధయా॒ తే అ॑క్షన్న॒ద్ధి త్వం దే॑వ॒ ప్రయ॑తా హ॒వీంషి॑ .. 10.015.12
యే చే॒హ పి॒తరో॒ యే చ॒ నేహ యాఀశ్చ॑ వి॒ద్మ యాఀ ఉ॑ చ॒ న ప్ర॑వి॒ద్మ .
త్వం వే॑త్థ॒ యతి॒ తే జా॑తవేదః స్వ॒ధాభి॑ర్య॒జ్ఞం సుకృ॑తం జుషస్వ .. 10.015.13
యే అ॑గ్నిద॒గ్ధా యే అన॑గ్నిదగ్ధా॒ మధ్యే॑ ది॒వః స్వ॒ధయా॑ మా॒దయం॑తే .
తేభిః॑ స్వ॒రాళసు॑నీతిమే॒తాం య॑థావ॒శం త॒న్వం॑ కల్పయస్వ .. 10.015.14

మైన॑మగ్నే॒ వి ద॑హో॒ మాభి శో॑చో॒ మాస్య॒ త్వచం॑ చిక్షిపో॒ మా శరీ॑రం .
య॒దా శృ॒తం కృ॒ణవో॑ జాతవే॒దోఽథే॑మేనం॒ ప్ర హి॑ణుతాత్పి॒తృభ్యః॑ .. 10.016.01
శృ॒తం య॒దా కర॑సి జాతవే॒దోఽథే॑మేనం॒ పరి॑ దత్తాత్పి॒తృభ్యః॑ .
య॒దా గచ్ఛా॒త్యసు॑నీతిమే॒తామథా॑ దే॒వానాం॑ వశ॒నీర్భ॑వాతి .. 10.016.02
సూర్యం॒ చక్షు॑ర్గచ్ఛతు॒ వాత॑మా॒త్మా ద్యాం చ॑ గచ్ఛ పృథి॒వీం చ॒ ధర్మ॑ణా .
అ॒పో వా॑ గచ్ఛ॒ యది॒ తత్ర॑ తే హి॒తమోష॑ధీషు॒ ప్రతి॑ తిష్ఠా॒ శరీ॑రైః .. 10.016.03
అ॒జో భా॒గస్తప॑సా॒ తం త॑పస్వ॒ తం తే॑ శో॒చిస్త॑పతు॒ తం తే॑ అ॒ర్చిః .
యాస్తే॑ శి॒వాస్త॒న్వో॑ జాతవేద॒స్తాభి॑ర్వహైనం సు॒కృతా॑ము లో॒కం .. 10.016.04
అవ॑ సృజ॒ పున॑రగ్నే పి॒తృభ్యో॒ యస్త॒ ఆహు॑త॒శ్చర॑తి స్వ॒ధాభిః॑ .
ఆయు॒ర్వసా॑న॒ ఉప॑ వేతు॒ శేషః॒ సం గ॑చ్ఛతాం త॒న్వా॑ జాతవేదః .. 10.016.05
యత్తే॑ కృ॒ష్ణః శ॑కు॒న ఆ॑తు॒తోద॑ పిపీ॒లః స॒ర్ప ఉ॒త వా॒ శ్వాప॑దః .
అ॒గ్నిష్టద్వి॒శ్వాద॑గ॒దం కృ॑ణోతు॒ సోమ॑శ్చ॒ యో బ్రా॑హ్మ॒ణాఀ ఆ॑వి॒వేశ॑ .. 10.016.06
అ॒గ్నేర్వర్మ॒ పరి॒ గోభి॑ర్వ్యయస్వ॒ సం ప్రోర్ణు॑ష్వ॒ పీవ॑సా॒ మేద॑సా చ .
నేత్త్వా॑ ధృ॒ష్ణుర్హర॑సా॒ జర్హృ॑షాణో ద॒ధృగ్వి॑ధ॒క్ష్యన్ప॑ర్యం॒ఖయా॑తే .. 10.016.07
ఇ॒మమ॑గ్నే చమ॒సం మా వి జి॑హ్వరః ప్రి॒యో దే॒వానా॑ము॒త సో॒మ్యానాం॑ .
ఏ॒ష యశ్చ॑మ॒సో దే॑వ॒పాన॒స్తస్మిం॑దే॒వా అ॒మృతా॑ మాదయంతే .. 10.016.08
క్ర॒వ్యాద॑మ॒గ్నిం ప్ర హి॑ణోమి దూ॒రం య॒మరా॑జ్ఞో గచ్ఛతు రిప్రవా॒హః .
ఇ॒హైవాయమిత॑రో జా॒తవే॑దా దే॒వేభ్యో॑ హ॒వ్యం వ॑హతు ప్రజా॒నన్ .. 10.016.09
యో అ॒గ్నిః క్ర॒వ్యాత్ప్ర॑వి॒వేశ॑ వో గృ॒హమి॒మం పశ్య॒న్నిత॑రం జా॒తవే॑దసం .
తం హ॑రామి పితృయ॒జ్ఞాయ॑ దే॒వం స ఘ॒ర్మమి॑న్వాత్పర॒మే స॒ధస్థే॑ .. 10.016.10
యో అ॒గ్నిః క్ర॑వ్య॒వాహ॑నః పి॒తౄన్యక్ష॑దృతా॒వృధః॑ .
ప్రేదు॑ హ॒వ్యాని॑ వోచతి దే॒వేభ్య॑శ్చ పి॒తృభ్య॒ ఆ .. 10.016.11
ఉ॒శంత॑స్త్వా॒ ని ధీ॑మహ్యు॒శంతః॒ సమి॑ధీమహి .
ఉ॒శన్ను॑శ॒త ఆ వ॑హ పి॒తౄన్హ॒విషే॒ అత్త॑వే .. 10.016.12
యం త్వమ॑గ్నే స॒మద॑హ॒స్తము॒ నిర్వా॑పయా॒ పునః॑ .
కి॒యాంబ్వత్ర॑ రోహతు పాకదూ॒ర్వా వ్య॑ల్కశా .. 10.016.13
శీతి॑కే॒ శీతి॑కావతి॒ హ్లాది॑కే॒ హ్లాది॑కావతి .
మం॒డూ॒క్యా॒3॒॑ సు సం గ॑మ ఇ॒మం స్వ1॒॑గ్నిం హ॑ర్షయ .. 10.016.14

త్వష్టా॑ దుహి॒త్రే వ॑హ॒తుం కృ॑ణో॒తీతీ॒దం విశ్వం॒ భువ॑నం॒ సమే॑తి .
య॒మస్య॑ మా॒తా ప॑ర్యు॒హ్యమా॑నా మ॒హో జా॒యా వివ॑స్వతో ననాశ .. 10.017.01
అపా॑గూహన్న॒మృతాం॒ మర్త్యే॑భ్యః కృ॒త్వీ సవ॑ర్ణామదదు॒ర్వివ॑స్వతే .
ఉ॒తాశ్వినా॑వభర॒ద్యత్తదాసీ॒దజ॑హాదు॒ ద్వా మి॑థు॒నా స॑ర॒ణ్యూః .. 10.017.02
పూ॒షా త్వే॒తశ్చ్యా॑వయతు॒ ప్ర వి॒ద్వానన॑ష్టపశు॒ర్భువ॑నస్య గో॒పాః .
స త్వై॒తేభ్యః॒ పరి॑ దదత్పి॒తృభ్యో॒ఽగ్నిర్దే॒వేభ్యః॑ సువిద॒త్రియే॑భ్యః .. 10.017.03
ఆయు॑ర్వి॒శ్వాయుః॒ పరి॑ పాసతి త్వా పూ॒షా త్వా॑ పాతు॒ ప్రప॑థే పు॒రస్తా॑త్ .
యత్రాస॑తే సు॒కృతో॒ యత్ర॒ తే య॒యుస్తత్ర॑ త్వా దే॒వః స॑వి॒తా ద॑ధాతు .. 10.017.04
పూ॒షేమా ఆశా॒ అను॑ వేద॒ సర్వాః॒ సో అ॒స్మాఀ అభ॑యతమేన నేషత్ .
స్వ॒స్తి॒దా ఆఘృ॑ణిః॒ సర్వ॑వీ॒రోఽప్ర॑యుచ్ఛన్పు॒ర ఏ॑తు ప్రజా॒నన్ .. 10.017.05
ప్రప॑థే ప॒థామ॑జనిష్ట పూ॒షా ప్రప॑థే ది॒వః ప్రప॑థే పృథి॒వ్యాః .
ఉ॒భే అ॒భి ప్రి॒యత॑మే స॒ధస్థే॒ ఆ చ॒ పరా॑ చ చరతి ప్రజా॒నన్ .. 10.017.06
సర॑స్వతీం దేవ॒యంతో॑ హవంతే॒ సర॑స్వతీమధ్వ॒రే తా॒యమా॑నే .
సర॑స్వతీం సు॒కృతో॑ అహ్వయంత॒ సర॑స్వతీ దా॒శుషే॒ వార్యం॑ దాత్ .. 10.017.07
సర॑స్వతి॒ యా స॒రథం॑ య॒యాథ॑ స్వ॒ధాభి॑ర్దేవి పి॒తృభి॒ర్మదం॑తీ .
ఆ॒సద్యా॒స్మిన్బ॒ర్హిషి॑ మాదయస్వానమీ॒వా ఇష॒ ఆ ధే॑హ్య॒స్మే .. 10.017.08
సర॑స్వతీం॒ యాం పి॒తరో॒ హవం॑తే దక్షి॒ణా య॒జ్ఞమ॑భి॒నక్ష॑మాణాః .
స॒హ॒స్రా॒ర్ఘమి॒ళో అత్ర॑ భా॒గం రా॒యస్పోషం॒ యజ॑మానేషు ధేహి .. 10.017.09
ఆపో॑ అ॒స్మాన్మా॒తరః॑ శుంధయంతు ఘృ॒తేన॑ నో ఘృత॒ప్వః॑ పునంతు .
విశ్వం॒ హి రి॒ప్రం ప్ర॒వహం॑తి దే॒వీరుదిదా॑భ్యః॒ శుచి॒రా పూ॒త ఏ॑మి .. 10.017.10
ద్ర॒ప్సశ్చ॑స్కంద ప్రథ॒మాఀ అను॒ ద్యూని॒మం చ॒ యోని॒మను॒ యశ్చ॒ పూర్వః॑ .
స॒మా॒నం యోని॒మను॑ సం॒చరం॑తం ద్ర॒ప్సం జు॑హో॒మ్యను॑ స॒ప్త హోత్రాః॑ .. 10.017.11
యస్తే॑ ద్ర॒ప్సః స్కంద॑తి॒ యస్తే॑ అం॒శుర్బా॒హుచ్యు॑తో ధి॒షణా॑యా ఉ॒పస్థా॑త్ .
అ॒ధ్వ॒ర్యోర్వా॒ పరి॑ వా॒ యః ప॒విత్రా॒త్తం తే॑ జుహోమి॒ మన॑సా॒ వష॑ట్కృతం .. 10.017.12
యస్తే॑ ద్ర॒ప్సః స్క॒న్నో యస్తే॑ అం॒శుర॒వశ్చ॒ యః ప॒రః స్రు॒చా .
అ॒యం దే॒వో బృహ॒స్పతిః॒ సం తం సిం॑చతు॒ రాధ॑సే .. 10.017.13
పయ॑స్వతీ॒రోష॑ధయః॒ పయ॑స్వన్మామ॒కం వచః॑ .
అ॒పాం పయ॑స్వ॒దిత్పయ॒స్తేన॑ మా స॒హ శుం॑ధత .. 10.017.14

పరం॑ మృత్యో॒ అను॒ పరే॑హి॒ పంథాం॒ యస్తే॒ స్వ ఇత॑రో దేవ॒యానా॑త్ .
చక్షు॑ష్మతే శృణ్వ॒తే తే॑ బ్రవీమి॒ మా నః॑ ప్ర॒జాం రీ॑రిషో॒ మోత వీ॒రాన్ .. 10.018.01
మృ॒త్యోః ప॒దం యో॒పయం॑తో॒ యదైత॒ ద్రాఘీ॑య॒ ఆయుః॑ ప్రత॒రం దధా॑నాః .
ఆ॒ప్యాయ॑మానాః ప్ర॒జయా॒ ధనే॑న శు॒ద్ధాః పూ॒తా భ॑వత యజ్ఞియాసః .. 10.018.02
ఇ॒మే జీ॒వా వి మృ॒తైరావ॑వృత్ర॒న్నభూ॑ద్భ॒ద్రా దే॒వహూ॑తిర్నో అ॒ద్య .
ప్రాంచో॑ అగామ నృ॒తయే॒ హసా॑య॒ ద్రాఘీ॑య॒ ఆయుః॑ ప్రత॒రం దధా॑నాః .. 10.018.03
ఇ॒మం జీ॒వేభ్యః॑ పరి॒ధిం ద॑ధామి॒ మైషాం॒ ను గా॒దప॑రో॒ అర్థ॑మే॒తం .
శ॒తం జీ॑వంతు శ॒రదః॑ పురూ॒చీరం॒తర్మృ॒త్యుం ద॑ధతాం॒ పర్వ॑తేన .. 10.018.04
యథాహా॑న్యనుపూ॒ర్వం భవం॑తి॒ యథ॑ ఋ॒తవ॑ ఋ॒తుభి॒ర్యంతి॑ సా॒ధు .
యథా॒ న పూర్వ॒మప॑రో॒ జహా॑త్యే॒వా ధా॑త॒రాయూం॑షి కల్పయైషాం .. 10.018.05
ఆ రో॑హ॒తాయు॑ర్జ॒రసం॑ వృణా॒నా అ॑నుపూ॒ర్వం యత॑మానా॒ యతి॒ ష్ఠ .
ఇ॒హ త్వష్టా॑ సు॒జని॑మా స॒జోషా॑ దీ॒ర్ఘమాయుః॑ కరతి జీ॒వసే॑ వః .. 10.018.06
ఇ॒మా నారీ॑రవిధ॒వాః సు॒పత్నీ॒రాంజ॑నేన స॒ర్పిషా॒ సం వి॑శంతు .
అ॒న॒శ్రవో॑ఽనమీ॒వాః సు॒రత్నా॒ ఆ రో॑హంతు॒ జన॑యో॒ యోని॒మగ్రే॑ .. 10.018.07
ఉదీ॑ర్ష్వ నార్య॒భి జీ॑వలో॒కం గ॒తాసు॑మే॒తముప॑ శేష॒ ఏహి॑ .
హ॒స్త॒గ్రా॒భస్య॑ దిధి॒షోస్తవే॒దం పత్యు॑ర్జని॒త్వమ॒భి సం బ॑భూథ .. 10.018.08
ధను॒ర్హస్తా॑దా॒దదా॑నో మృ॒తస్యా॒స్మే క్ష॒త్రాయ॒ వర్చ॑సే॒ బలా॑య .
అత్రై॒వ త్వమి॒హ వ॒యం సు॒వీరా॒ విశ్వాః॒ స్పృధో॑ అ॒భిమా॑తీర్జయేమ .. 10.018.09
ఉప॑ సర్ప మా॒తరం॒ భూమి॑మే॒తాము॑రు॒వ్యచ॑సం పృథి॒వీం సు॒శేవాం॑ .
ఊర్ణ॑మ్రదా యువ॒తిర్దక్షి॑ణావత ఏ॒షా త్వా॑ పాతు॒ నిరృ॑తేరు॒పస్థా॑త్ .. 10.018.10
ఉచ్ఛ్వం॑చస్వ పృథివి॒ మా ని బా॑ధథాః సూపాయ॒నాస్మై॑ భవ సూపవంచ॒నా .
మా॒తా పు॒త్రం యథా॑ సి॒చాభ్యే॑నం భూమ ఊర్ణుహి .. 10.018.11
ఉ॒చ్ఛ్వంచ॑మానా పృథి॒వీ సు తి॑ష్ఠతు స॒హస్రం॒ మిత॒ ఉప॒ హి శ్రయం॑తాం .
తే గృ॒హాసో॑ ఘృత॒శ్చుతో॑ భవంతు వి॒శ్వాహా॑స్మై శర॒ణాః సం॒త్వత్ర॑ .. 10.018.12
ఉత్తే॑ స్తభ్నామి పృథి॒వీం త్వత్పరీ॒మం లో॒గం ని॒దధ॒న్మో అ॒హం రి॑షం .
ఏ॒తాం స్థూణాం॑ పి॒తరో॑ ధారయంతు॒ తేఽత్రా॑ య॒మః సాద॑నా తే మినోతు .. 10.018.13
ప్ర॒తీ॒చీనే॒ మామహ॒నీష్వాః॑ ప॒ర్ణమి॒వా ద॑ధుః .
ప్ర॒తీచీం॑ జగ్రభా॒ వాచ॒మశ్వం॑ రశ॒నయా॑ యథా .. 10.018.14

ని వ॑ర్తధ్వం॒ మాను॑ గాతా॒స్మాన్సి॑షక్త రేవతీః .
అగ్నీ॑షోమా పునర్వసూ అ॒స్మే ధా॑రయతం ర॒యిం .. 10.019.01
పున॑రేనా॒ ని వ॑ర్తయ॒ పున॑రేనా॒ న్యా కు॑రు .
ఇంద్ర॑ ఏణా॒ ని య॑చ్ఛత్వ॒గ్నిరే॑నా ఉ॒పాజ॑తు .. 10.019.02
పున॑రే॒తా ని వ॑ర్తంతామ॒స్మిన్పు॑ష్యంతు॒ గోప॑తౌ .
ఇ॒హైవాగ్నే॒ ని ధా॑రయే॒హ తి॑ష్ఠతు॒ యా ర॒యిః .. 10.019.03
యన్ని॒యానం॒ న్యయ॑నం సం॒జ్ఞానం॒ యత్ప॒రాయ॑ణం .
ఆ॒వర్త॑నం ని॒వర్త॑నం॒ యో గో॒పా అపి॒ తం హు॑వే .. 10.019.04
య ఉ॒దాన॒డ్వ్యయ॑నం॒ య ఉ॒దాన॑ట్ ప॒రాయ॑ణం .
ఆ॒వర్త॑నం ని॒వర్త॑న॒మపి॑ గో॒పా ని వ॑ర్తతాం .. 10.019.05
ఆ ని॑వర్త॒ ని వ॑ర్తయ॒ పున॑ర్న ఇంద్ర॒ గా దే॑హి .
జీ॒వాభి॑ర్భునజామహై .. 10.019.06
పరి॑ వో వి॒శ్వతో॑ దధ ఊ॒ర్జా ఘృ॒తేన॒ పయ॑సా .
యే దే॒వాః కే చ॑ య॒జ్ఞియా॒స్తే ర॒య్యా సం సృ॑జంతు నః .. 10.019.07
ఆ ని॑వర్తన వర్తయ॒ ని ని॑వర్తన వర్తయ .
భూమ్యా॒శ్చత॑స్రః ప్ర॒దిశ॒స్తాభ్య॑ ఏనా॒ ని వ॑ర్తయ .. 10.019.08

భ॒ద్రం నో॒ అపి॑ వాతయ॒ మనః॑ .. 10.020.01
అ॒గ్నిమీ॑ళే భు॒జాం యవి॑ష్ఠం శా॒సా మి॒త్రం దు॒ర్ధరీ॑తుం .
యస్య॒ ధర్మ॒న్స్వ1॒॑రేనీః॑ సప॒ర్యంతి॑ మా॒తురూధః॑ .. 10.020.02
యమా॒సా కృ॒పనీ॑ళం భా॒సాకే॑తుం వ॒ర్ధయం॑తి .
భ్రాజ॑తే॒ శ్రేణి॑దన్ .. 10.020.03
అ॒ర్యో వి॒శాం గా॒తురే॑తి॒ ప్ర యదాన॑డ్ది॒వో అంతా॑న్ .
క॒విర॒భ్రం దీద్యా॑నః .. 10.020.04
జు॒షద్ధ॒వ్యా మాను॑షస్యో॒ర్ధ్వస్త॑స్థా॒వృభ్వా॑ య॒జ్ఞే .
మి॒న్వన్సద్మ॑ పు॒ర ఏ॑తి .. 10.020.05
స హి క్షేమో॑ హ॒విర్య॒జ్ఞః శ్రు॒ష్టీద॑స్య గా॒తురే॑తి .
అ॒గ్నిం దే॒వా వాశీ॑మంతం .. 10.020.06
య॒జ్ఞా॒సాహం॒ దువ॑ ఇషే॒ఽగ్నిం పూర్వ॑స్య॒ శేవ॑స్య .
అద్రేః॑ సూ॒నుమా॒యుమా॑హుః .. 10.020.07
నరో॒ యే కే చా॒స్మదా విశ్వేత్తే వా॒మ ఆ స్యుః॑ .
అ॒గ్నిం హ॒విషా॒ వర్ధం॑తః .. 10.020.08
కృ॒ష్ణః శ్వే॒తో॑ఽరు॒షో యామో॑ అస్య బ్ర॒ధ్న ఋ॒జ్ర ఉ॒త శోణో॒ యశ॑స్వాన్ .
హిర॑ణ్యరూపం॒ జని॑తా జజాన .. 10.020.09
ఏ॒వా తే॑ అగ్నే విమ॒దో మ॑నీ॒షామూర్జో॑ నపాద॒మృతే॑భిః స॒జోషాః॑ .
గిర॒ ఆ వ॑క్షత్సుమ॒తీరి॑యా॒న ఇష॒మూర్జం॑ సుక్షి॒తిం విశ్వ॒మాభాః॑ .. 10.020.10

ఆగ్నిం న స్వవృ॑క్తిభి॒ర్హోతా॑రం త్వా వృణీమహే .
య॒జ్ఞాయ॑ స్తీ॒ర్ణబ॑ర్హిషే॒ వి వో॒ మదే॑ శీ॒రం పా॑వ॒కశో॑చిషం॒ వివ॑క్షసే .. 10.021.01
త్వాము॒ తే స్వా॒భువః॑ శుం॒భంత్యశ్వ॑రాధసః .
వేతి॒ త్వాము॑ప॒సేచ॑నీ॒ వి వో॒ మద॒ ఋజీ॑తిరగ్న॒ ఆహు॑తి॒ర్వివ॑క్షసే .. 10.021.02
త్వే ధ॒ర్మాణ॑ ఆసతే జు॒హూభిః॑ సించ॒తీరి॑వ .
కృ॒ష్ణా రూ॒పాణ్యర్జు॑నా॒ వి వో॒ మదే॒ విశ్వా॒ అధి॒ శ్రియో॑ ధిషే॒ వివ॑క్షసే .. 10.021.03
యమ॑గ్నే॒ మన్య॑సే ర॒యిం సహ॑సావన్నమర్త్య .
తమా నో॒ వాజ॑సాతయే॒ వి వో॒ మదే॑ య॒జ్ఞేషు॑ చి॒త్రమా భ॑రా॒ వివ॑క్షసే .. 10.021.04
అ॒గ్నిర్జా॒తో అథ॑ర్వణా వి॒దద్విశ్వా॑ని॒ కావ్యా॑ .
భువ॑ద్దూ॒తో వి॒వస్వ॑తో॒ వి వో॒ మదే॑ ప్రి॒యో య॒మస్య॒ కామ్యో॒ వివ॑క్షసే .. 10.021.05
త్వాం య॒జ్ఞేష్వీ॑ళ॒తేఽగ్నే॑ ప్రయ॒త్య॑ధ్వ॒రే .
త్వం వసూ॑ని॒ కామ్యా॒ వి వో॒ మదే॒ విశ్వా॑ దధాసి దా॒శుషే॒ వివ॑క్షసే .. 10.021.06
త్వాం య॒జ్ఞేష్వృ॒త్విజం॒ చారు॑మగ్నే॒ ని షే॑దిరే .
ఘృ॒తప్ర॑తీకం॒ మను॑షో॒ వి వో॒ మదే॑ శు॒క్రం చేతి॑ష్ఠమ॒క్షభి॒ర్వివ॑క్షసే .. 10.021.07
అగ్నే॑ శు॒క్రేణ॑ శో॒చిషో॒రు ప్ర॑థయసే బృ॒హత్ .
అ॒భి॒క్రంద॑న్వృషాయసే॒ వి వో॒ మదే॒ గర్భం॑ దధాసి జా॒మిషు॒ వివ॑క్షసే .. 10.021.08

కుహ॑ శ్రు॒త ఇంద్రః॒ కస్మి॑న్న॒ద్య జనే॑ మి॒త్రో న శ్రూ॑యతే .
ఋషీ॑ణాం వా॒ యః క్షయే॒ గుహా॑ వా॒ చర్కృ॑షే గి॒రా .. 10.022.01
ఇ॒హ శ్రు॒త ఇంద్రో॑ అ॒స్మే అ॒ద్య స్తవే॑ వ॒జ్ర్యృచీ॑షమః .
మి॒త్రో న యో జనే॒ష్వా యశ॑శ్చ॒క్రే అసా॒మ్యా .. 10.022.02
మ॒హో యస్పతిః॒ శవ॑సో॒ అసా॒మ్యా మ॒హో నృ॒మ్ణస్య॑ తూతు॒జిః .
భ॒ర్తా వజ్ర॑స్య ధృ॒ష్ణోః పి॒తా పు॒త్రమి॑వ ప్రి॒యం .. 10.022.03
యు॒జా॒నో అశ్వా॒ వాత॑స్య॒ ధునీ॑ దే॒వో దే॒వస్య॑ వజ్రివః .
స్యంతా॑ ప॒థా వి॒రుక్మ॑తా సృజా॒నః స్తో॒ష్యధ్వ॑నః .. 10.022.04
త్వం త్యా చి॒ద్వాత॒స్యాశ్వాగా॑ ఋ॒జ్రా త్మనా॒ వహ॑ధ్యై .
యయో॑ర్దే॒వో న మర్త్యో॑ యం॒తా నకి॑ర్వి॒దాయ్యః॑ .. 10.022.05
అధ॒ గ్మంతో॒శనా॑ పృచ్ఛతే వాం॒ కద॑ర్థా న॒ ఆ గృ॒హం .
ఆ జ॑గ్మథుః పరా॒కాద్ది॒వశ్చ॒ గ్మశ్చ॒ మర్త్యం॑ .. 10.022.06
ఆ న॑ ఇంద్ర పృక్షసే॒ఽస్మాకం॒ బ్రహ్మోద్య॑తం .
తత్త్వా॑ యాచామ॒హేఽవః॒ శుష్ణం॒ యద్ధన్నమా॑నుషం .. 10.022.07
అ॒క॒ర్మా దస్యు॑ర॒భి నో॑ అమం॒తుర॒న్యవ్ర॑తో॒ అమా॑నుషః .
త్వం తస్యా॑మిత్రహ॒న్వధ॑ర్దా॒సస్య॑ దంభయ .. 10.022.08
త్వం న॑ ఇంద్ర శూర॒ శూరై॑రు॒త త్వోతా॑సో బ॒ర్హణా॑ .
పు॒రు॒త్రా తే॒ వి పూ॒ర్తయో॒ నవం॑త క్షో॒ణయో॑ యథా .. 10.022.09
త్వం తాన్వృ॑త్ర॒హత్యే॑ చోదయో॒ నౄన్కా॑ర్పా॒ణే శూ॑ర వజ్రివః .
గుహా॒ యదీ॑ కవీ॒నాం వి॒శాం నక్ష॑త్రశవసాం .. 10.022.10
మ॒క్షూ తా త॑ ఇంద్ర దా॒నాప్న॑స ఆక్షా॒ణే శూ॑ర వజ్రివః .
యద్ధ॒ శుష్ణ॑స్య దం॒భయో॑ జా॒తం విశ్వం॑ స॒యావ॑భిః .. 10.022.11
మాకు॒ధ్ర్య॑గింద్ర శూర॒ వస్వీ॑ర॒స్మే భూ॑వన్న॒భిష్ట॑యః .
వ॒యంవ॑యం త ఆసాం సు॒మ్నే స్యా॑మ వజ్రివః .. 10.022.12
అ॒స్మే తా త॑ ఇంద్ర సంతు స॒త్యాహిం॑సంతీరుప॒స్పృశః॑ .
వి॒ద్యామ॒ యాసాం॒ భుజో॑ ధేనూ॒నాం న వ॑జ్రివః .. 10.022.13
అ॒హ॒స్తా యద॒పదీ॒ వర్ధ॑త॒ క్షాః శచీ॑భిర్వే॒ద్యానాం॑ .
శుష్ణం॒ పరి॑ ప్రదక్షి॒ణిద్వి॒శ్వాయ॑వే॒ ని శి॑శ్నథః .. 10.022.14
పిబా॑పి॒బేదిం॑ద్ర శూర॒ సోమం॒ మా రి॑షణ్యో వసవాన॒ వసుః॒ సన్ .
ఉ॒త త్రా॑యస్వ గృణ॒తో మ॒ఘోనో॑ మ॒హశ్చ॑ రా॒యో రే॒వత॑స్కృధీ నః .. 10.022.15

యజా॑మహ॒ ఇంద్రం॒ వజ్ర॑దక్షిణం॒ హరీ॑ణాం ర॒థ్యం1॒॑ వివ్ర॑తానాం .
ప్ర శ్మశ్రు॒ దోధు॑వదూ॒ర్ధ్వథా॑ భూ॒ద్వి సేనా॑భి॒ర్దయ॑మానో॒ వి రాధ॑సా .. 10.023.01
హరీ॒ న్వ॑స్య॒ యా వనే॑ వి॒దే వస్వింద్రో॑ మ॒ఘైర్మ॒ఘవా॑ వృత్ర॒హా భు॑వత్ .
ఋ॒భుర్వాజ॑ ఋభు॒క్షాః ప॑త్యతే॒ శవోఽవ॑ క్ష్ణౌమి॒ దాస॑స్య॒ నామ॑ చిత్ .. 10.023.02
య॒దా వజ్రం॒ హిర॑ణ్య॒మిదథా॒ రథం॒ హరీ॒ యమ॑స్య॒ వహ॑తో॒ వి సూ॒రిభిః॑ .
ఆ తి॑ష్ఠతి మ॒ఘవా॒ సన॑శ్రుత॒ ఇంద్రో॒ వాజ॑స్య దీ॒ర్ఘశ్ర॑వస॒స్పతిః॑ .. 10.023.03
సో చి॒న్ను వృ॒ష్టిర్యూ॒థ్యా॒3॒॑ స్వా సచా॒ఀ ఇంద్రః॒ శ్మశ్రూ॑ణి॒ హరి॑తా॒భి ప్రు॑ష్ణుతే .
అవ॑ వేతి సు॒క్షయం॑ సు॒తే మధూదిద్ధూ॑నోతి॒ వాతో॒ యథా॒ వనం॑ .. 10.023.04
యో వా॒చా వివా॑చో మృ॒ధ్రవా॑చః పు॒రూ స॒హస్రాశి॑వా జ॒ఘాన॑ .
తత్త॒దిద॑స్య॒ పౌంస్యం॑ గృణీమసి పి॒తేవ॒ యస్తవి॑షీం వావృ॒ధే శవః॑ .. 10.023.05
స్తోమం॑ త ఇంద్ర విమ॒దా అ॑జీజన॒న్నపూ॑ర్వ్యం పురు॒తమం॑ సు॒దాన॑వే .
వి॒ద్మా హ్య॑స్య॒ భోజ॑నమి॒నస్య॒ యదా ప॒శుం న గో॒పాః క॑రామహే .. 10.023.06
మాకి॑ర్న ఏ॒నా స॒ఖ్యా వి యౌ॑షు॒స్తవ॑ చేంద్ర విమ॒దస్య॑ చ॒ ఋషేః॑ .
వి॒ద్మా హి తే॒ ప్రమ॑తిం దేవ జామి॒వద॒స్మే తే॑ సంతు స॒ఖ్యా శి॒వాని॑ .. 10.023.07

ఇంద్ర॒ సోమ॑మి॒మం పి॑బ॒ మధు॑మంతం చ॒మూ సు॒తం .
అ॒స్మే ర॒యిం ని ధా॑రయ॒ వి వో॒ మదే॑ సహ॒స్రిణం॑ పురూవసో॒ వివ॑క్షసే .. 10.024.01
త్వాం య॒జ్ఞేభి॑రు॒క్థైరుప॑ హ॒వ్యేభి॑రీమహే .
శచీ॑పతే శచీనాం॒ వి వో॒ మదే॒ శ్రేష్ఠం॑ నో ధేహి॒ వార్యం॒ వివ॑క్షసే .. 10.024.02
యస్పతి॒ర్వార్యా॑ణా॒మసి॑ ర॒ధ్రస్య॑ చోది॒తా .
ఇంద్ర॑ స్తోతౄ॒ణామ॑వి॒తా వి వో॒ మదే॑ ద్వి॒షో నః॑ పా॒హ్యంహ॑సో॒ వివ॑క్షసే .. 10.024.03
యు॒వం శ॑క్రా మాయా॒వినా॑ సమీ॒చీ నిర॑మంథతం .
వి॒మ॒దేన॒ యదీ॑ళి॒తా నాస॑త్యా ని॒రమం॑థతం .. 10.024.04
విశ్వే॑ దే॒వా అ॑కృపంత సమీ॒చ్యోర్ని॒ష్పతం॑త్యోః .
నాస॑త్యావబ్రువందే॒వాః పున॒రా వ॑హతా॒దితి॑ .. 10.024.05
మధు॑మన్మే ప॒రాయ॑ణం॒ మధు॑మ॒త్పున॒రాయ॑నం .
తా నో॑ దేవా దే॒వత॑యా యు॒వం మధు॑మతస్కృతం .. 10.024.06

భ॒ద్రం నో॒ అపి॑ వాతయ॒ మనో॒ దక్ష॑ము॒త క్రతుం॑ .
అధా॑ తే స॒ఖ్యే అంధ॑సో॒ వి వో॒ మదే॒ రణ॒న్గావో॒ న యవ॑సే॒ వివ॑క్షసే .. 10.025.01
హృ॒ది॒స్పృశ॑స్త ఆసతే॒ విశ్వే॑షు సోమ॒ ధామ॑సు .
అధా॒ కామా॑ ఇ॒మే మమ॒ వి వో॒ మదే॒ వి తి॑ష్ఠంతే వసూ॒యవో॒ వివ॑క్షసే .. 10.025.02
ఉ॒త వ్ర॒తాని॑ సోమ తే॒ ప్రాహం మి॑నామి పా॒క్యా॑ .
అధా॑ పి॒తేవ॑ సూ॒నవే॒ వి వో॒ మదే॑ మృ॒ళా నో॑ అ॒భి చి॑ద్వ॒ధాద్వివ॑క్షసే .. 10.025.03
సము॒ ప్ర యం॑తి ధీ॒తయః॒ సర్గా॑సోఽవ॒తాఀ ఇ॑వ .
క్రతుం॑ నః సోమ జీ॒వసే॒ వి వో॒ మదే॑ ధా॒రయా॑ చమ॒సాఀ ఇ॑వ॒ వివ॑క్షసే .. 10.025.04
తవ॒ త్యే సో॑మ॒ శక్తి॑భి॒ర్నికా॑మాసో॒ వ్యృ॑ణ్విరే .
గృత్స॑స్య॒ ధీరా॑స్త॒వసో॒ వి వో॒ మదే॑ వ్ర॒జం గోమం॑తమ॒శ్వినం॒ వివ॑క్షసే .. 10.025.05
ప॒శుం నః॑ సోమ రక్షసి పురు॒త్రా విష్ఠి॑తం॒ జగ॑త్ .
స॒మాకృ॑ణోషి జీ॒వసే॒ వి వో॒ మదే॒ విశ్వా॑ సం॒పశ్య॒న్భువ॑నా॒ వివ॑క్షసే .. 10.025.06
త్వం నః॑ సోమ వి॒శ్వతో॑ గో॒పా అదా॑భ్యో భవ .
సేధ॑ రాజ॒న్నప॒ స్రిధో॒ వి వో॒ మదే॒ మా నో॑ దుః॒శంస॑ ఈశతా॒ వివ॑క్షసే .. 10.025.07
త్వం నః॑ సోమ సు॒క్రతు॑ర్వయో॒ధేయా॑య జాగృహి .
క్షే॒త్ర॒విత్త॑రో॒ మను॑షో॒ వి వో॒ మదే॑ ద్రు॒హో నః॑ పా॒హ్యంహ॑సో॒ వివ॑క్షసే .. 10.025.08
త్వం నో॑ వృత్రహంత॒మేంద్ర॑స్యేందో శి॒వః సఖా॑ .
యత్సీం॒ హవం॑తే సమి॒థే వి వో॒ మదే॒ యుధ్య॑మానాస్తో॒కసా॑తౌ॒ వివ॑క్షసే .. 10.025.09
అ॒యం ఘ॒ స తు॒రో మద॒ ఇంద్ర॑స్య వర్ధత ప్రి॒యః .
అ॒యం క॒క్షీవ॑తో మ॒హో వి వో॒ మదే॑ మ॒తిం విప్ర॑స్య వర్ధయ॒ద్వివ॑క్షసే .. 10.025.10
అ॒యం విప్రా॑య దా॒శుషే॒ వాజా॑ఀ ఇయర్తి॒ గోమ॑తః .
అ॒యం స॒ప్తభ్య॒ ఆ వరం॒ వి వో॒ మదే॒ ప్రాంధం శ్రో॒ణం చ॑ తారిష॒ద్వివ॑క్షసే .. 10.025.11

ప్ర హ్యచ్ఛా॑ మనీ॒షా స్పా॒ర్హా యంతి॑ ని॒యుతః॑ .
ప్ర ద॒స్రా ని॒యుద్ర॑థః పూ॒షా అ॑విష్టు॒ మాహి॑నః .. 10.026.01
యస్య॒ త్యన్మ॑హి॒త్వం వా॒తాప్య॑మ॒యం జనః॑ .
విప్ర॒ ఆ వం॑సద్ధీ॒తిభి॒శ్చికే॑త సుష్టుతీ॒నాం .. 10.026.02
స వే॑ద సుష్టుతీ॒నామిందు॒ర్న పూ॒షా వృషా॑ .
అ॒భి ప్సురః॑ ప్రుషాయతి వ్ర॒జం న॒ ఆ ప్రు॑షాయతి .. 10.026.03
మం॒సీ॒మహి॑ త్వా వ॒యమ॒స్మాకం॑ దేవ పూషన్ .
మ॒తీ॒నాం చ॒ సాధ॑నం॒ విప్రా॑ణాం చాధ॒వం .. 10.026.04
ప్రత్య॑ర్ధిర్య॒జ్ఞానా॑మశ్వహ॒యో రథా॑నాం .
ఋషిః॒ స యో మను॑ర్హితో॒ విప్ర॑స్య యావయత్స॒ఖః .. 10.026.05
ఆ॒ధీష॑మాణాయాః॒ పతిః॑ శు॒చాయా॑శ్చ శు॒చస్య॑ చ .
వా॒సో॒వా॒యోఽవీ॑నా॒మా వాసాం॑సి॒ మర్మృ॑జత్ .. 10.026.06
ఇ॒నో వాజా॑నాం॒ పతి॑రి॒నః పు॑ష్టీ॒నాం సఖా॑ .
ప్ర శ్మశ్రు॑ హర్య॒తో దూ॑ధో॒ద్వి వృథా॒ యో అదా॑భ్యః .. 10.026.07
ఆ తే॒ రథ॑స్య పూషన్న॒జా ధురం॑ వవృత్యుః .
విశ్వ॑స్యా॒ర్థినః॒ సఖా॑ సనో॒జా అన॑పచ్యుతః .. 10.026.08
అ॒స్మాక॑మూ॒ర్జా రథం॑ పూ॒షా అ॑విష్టు॒ మాహి॑నః .
భువ॒ద్వాజా॑నాం వృ॒ధ ఇ॒మం నః॑ శృణవ॒ద్ధవం॑ .. 10.026.09

అస॒త్సు మే॑ జరితః॒ సాభి॑వే॒గో యత్సు॑న్వ॒తే యజ॑మానాయ॒ శిక్షం॑ .
అనా॑శీర్దామ॒హమ॑స్మి ప్రహం॒తా స॑త్య॒ధ్వృతం॑ వృజినా॒యంత॑మా॒భుం .. 10.027.01
యదీద॒హం యు॒ధయే॑ సం॒నయా॒న్యదే॑వయూంత॒న్వా॒3॒॑ శూశు॑జానాన్ .
అ॒మా తే॒ తుమ్రం॑ వృష॒భం ప॑చాని తీ॒వ్రం సు॒తం పం॑చద॒శం ని షిం॑చం .. 10.027.02
నాహం తం వే॑ద॒ య ఇతి॒ బ్రవీ॒త్యదే॑వయూన్స॒మర॑ణే జఘ॒న్వాన్ .
య॒దావాఖ్య॑త్స॒మర॑ణ॒మృఘా॑వ॒దాదిద్ధ॑ మే వృష॒భా ప్ర బ్రు॑వంతి .. 10.027.03
యదజ్ఞా॑తేషు వృ॒జనే॒ష్వాసం॒ విశ్వే॑ స॒తో మ॒ఘవా॑నో మ ఆసన్ .
జి॒నామి॒ వేత్క్షేమ॒ ఆ సంత॑మా॒భుం ప్ర తం క్షి॑ణాం॒ పర్వ॑తే పాద॒గృహ్య॑ .. 10.027.04
న వా ఉ॒ మాం వృ॒జనే॑ వారయంతే॒ న పర్వ॑తాసో॒ యద॒హం మ॑న॒స్యే .
మమ॑ స్వ॒నాత్కృ॑ధు॒కర్ణో॑ భయాత ఏ॒వేదను॒ ద్యూన్కి॒రణః॒ సమే॑జాత్ .. 10.027.05
దర్శ॒న్న్వత్ర॑ శృత॒పాఀ అ॑నిం॒ద్రాన్బా॑హు॒క్షదః॒ శర॑వే॒ పత్య॑మానాన్ .
ఘృషుం॑ వా॒ యే ని॑ని॒దుః సఖా॑య॒మధ్యూ॒ న్వే॑షు ప॒వయో॑ వవృత్యుః .. 10.027.06
అభూ॒ర్వౌక్షీ॒ర్వ్యు1॒॑ ఆయు॑రాన॒డ్దర్ష॒న్ను పూర్వో॒ అప॑రో॒ ను ద॑ర్షత్ .
ద్వే ప॒వస్తే॒ పరి॒ తం న భూ॑తో॒ యో అ॒స్య పా॒రే రజ॑సో వి॒వేష॑ .. 10.027.07
గావో॒ యవం॒ ప్రయు॑తా అ॒ర్యో అ॑క్షం॒తా అ॑పశ్యం స॒హగో॑పా॒శ్చరం॑తీః .
హవా॒ ఇద॒ర్యో అ॒భితః॒ సమా॑య॒న్కియ॑దాసు॒ స్వప॑తిశ్ఛందయాతే .. 10.027.08
సం యద్వయం॑ యవ॒సాదో॒ జనా॑నామ॒హం య॒వాద॑ ఉ॒ర్వజ్రే॑ అం॒తః .
అత్రా॑ యు॒క్తో॑ఽవసా॒తార॑మిచ్ఛా॒దథో॒ అయు॑క్తం యునజద్వవ॒న్వాన్ .. 10.027.09
అత్రేదు॑ మే మంససే స॒త్యము॒క్తం ద్వి॒పాచ్చ॒ యచ్చతు॑ష్పాత్సంసృ॒జాని॑ .
స్త్రీ॒భిర్యో అత్ర॒ వృష॑ణం పృత॒న్యాదయు॑ద్ధో అస్య॒ వి భ॑జాని॒ వేదః॑ .. 10.027.10
యస్యా॑న॒క్షా దు॑హి॒తా జాత్వాస॒ కస్తాం వి॒ద్వాఀ అ॒భి మ॑న్యాతే అం॒ధాం .
క॒త॒రో మే॒నిం ప్రతి॒ తం ము॑చాతే॒ య ఈం॒ వహా॑తే॒ య ఈం॑ వా వరే॒యాత్ .. 10.027.11
కియ॑తీ॒ యోషా॑ మర్య॒తో వ॑ధూ॒యోః పరి॑ప్రీతా॒ పన్య॑సా॒ వార్యే॑ణ .
భ॒ద్రా వ॒ధూర్భ॑వతి॒ యత్సు॒పేశాః॑ స్వ॒యం సా మి॒త్రం వ॑నుతే॒ జనే॑ చిత్ .. 10.027.12
ప॒త్తో జ॑గార ప్ర॒త్యంచ॑మత్తి శీ॒ర్ష్ణా శిరః॒ ప్రతి॑ దధౌ॒ వరూ॑థం .
ఆసీ॑న ఊ॒ర్ధ్వాము॒పసి॑ క్షిణాతి॒ న్య॑ఙ్ఙుత్తా॒నామన్వే॑తి॒ భూమిం॑ .. 10.027.13
బృ॒హన్న॑చ్ఛా॒యో అ॑పలా॒శో అర్వా॑ త॒స్థౌ మా॒తా విషి॑తో అత్తి॒ గర్భః॑ .
అ॒న్యస్యా॑ వ॒త్సం రి॑హ॒తీ మి॑మాయ॒ కయా॑ భు॒వా ని ద॑ధే ధే॒నురూధః॑ .. 10.027.14
స॒ప్త వీ॒రాసో॑ అధ॒రాదుదా॑యన్న॒ష్టోత్త॒రాత్తా॒త్సమ॑జగ్మిరం॒తే .
నవ॑ ప॒శ్చాతా॑త్స్థివి॒మంత॑ ఆయం॒దశ॒ ప్రాక్సాను॒ వి తి॑రం॒త్యశ్నః॑ .. 10.027.15
ద॒శా॒నామేకం॑ కపి॒లం స॑మా॒నం తం హి॑న్వంతి॒ క్రత॑వే॒ పార్యా॑య .
గర్భం॑ మా॒తా సుధి॑తం వ॒క్షణా॒స్వవే॑నంతం తు॒షయం॑తీ బిభర్తి .. 10.027.16
పీవా॑నం మే॒షమ॑పచంత వీ॒రా న్యు॑ప్తా అ॒క్షా అను॑ దీ॒వ ఆ॑సన్ .
ద్వా ధనుం॑ బృహ॒తీమ॒ప్స్వ1॒॑న్తః ప॒విత్ర॑వంతా చరతః పు॒నంతా॑ .. 10.027.17
వి క్రో॑శ॒నాసో॒ విష్వం॑చ ఆయ॒న్పచా॑తి॒ నేమో॑ న॒హి పక్ష॑ద॒ర్ధః .
అ॒యం మే॑ దే॒వః స॑వి॒తా తదా॑హ॒ ద్ర్వ॑న్న॒ ఇద్వ॑నవత్స॒ర్పిర॑న్నః .. 10.027.18
అప॑శ్యం॒ గ్రామం॒ వహ॑మానమా॒రాద॑చ॒క్రయా॑ స్వ॒ధయా॒ వర్త॑మానం .
సిష॑క్త్య॒ర్యః ప్ర యు॒గా జనా॑నాం స॒ద్యః శి॒శ్నా ప్ర॑మినా॒నో నవీ॑యాన్ .. 10.027.19
ఏ॒తౌ మే॒ గావౌ॑ ప్రమ॒రస్య॑ యు॒క్తౌ మో షు ప్ర సే॑ధీ॒ర్ముహు॒రిన్మ॑మంధి .
ఆప॑శ్చిదస్య॒ వి న॑శం॒త్యర్థం॒ సూర॑శ్చ మ॒ర్క ఉప॑రో బభూ॒వాన్ .. 10.027.20
అ॒యం యో వజ్రః॑ పురు॒ధా వివృ॑త్తో॒ఽవః సూర్య॑స్య బృహ॒తః పురీ॑షాత్ .
శ్రవ॒ ఇదే॒నా ప॒రో అ॒న్యద॑స్తి॒ తద॑వ్య॒థీ జ॑రి॒మాణ॑స్తరంతి .. 10.027.21
వృ॒క్షేవృ॑క్షే॒ నియ॑తా మీమయ॒ద్గౌస్తతో॒ వయః॒ ప్ర ప॑తాన్పూరు॒షాదః॑ .
అథే॒దం విశ్వం॒ భువ॑నం భయాత॒ ఇంద్రా॑య సు॒న్వదృష॑యే చ॒ శిక్ష॑త్ .. 10.027.22
దే॒వానాం॒ మానే॑ ప్రథ॒మా అ॑తిష్ఠన్కృం॒తత్రా॑దేషా॒ముప॑రా॒ ఉదా॑యన్ .
త్రయ॑స్తపంతి పృథి॒వీమ॑నూ॒పా ద్వా బృబూ॑కం వహతః॒ పురీ॑షం .. 10.027.23
సా తే॑ జీ॒వాతు॑రు॒త తస్య॑ విద్ధి॒ మా స్మై॑తా॒దృగప॑ గూహః సమ॒ర్యే .
ఆ॒విః స్వః॑ కృణు॒తే గూహ॑తే బు॒సం స పా॒దుర॑స్య ని॒ర్ణిజో॒ న ము॑చ్యతే .. 10.027.24

విశ్వో॒ హ్య1॒॑న్యో అ॒రిరా॑జ॒గామ॒ మమేదహ॒ శ్వశు॑రో॒ నా జ॑గామ .
జ॒క్షీ॒యాద్ధా॒నా ఉ॒త సోమం॑ పపీయా॒త్స్వా॑శితః॒ పున॒రస్తం॑ జగాయాత్ .. 10.028.01
స రోరు॑వద్వృష॒భస్తి॒గ్మశృం॑గో॒ వర్ష్మం॑తస్థౌ॒ వరి॑మ॒న్నా పృ॑థి॒వ్యాః .
విశ్వే॑ష్వేనం వృ॒జనే॑షు పామి॒ యో మే॑ కు॒క్షీ సు॒తసో॑మః పృ॒ణాతి॑ .. 10.028.02
అద్రి॑ణా తే మం॒దిన॑ ఇంద్ర॒ తూయా॑న్సు॒న్వంతి॒ సోమా॒న్పిబ॑సి॒ త్వమే॑షాం .
పచం॑తి తే వృష॒భాఀ అత్సి॒ తేషాం॑ పృ॒క్షేణ॒ యన్మ॑ఘవన్హూ॒యమా॑నః .. 10.028.03
ఇ॒దం సు మే॑ జరిత॒రా చి॑కిద్ధి ప్రతీ॒పం శాపం॑ న॒ద్యో॑ వహంతి .
లో॒పా॒శః సిం॒హం ప్ర॒త్యంచ॑మత్సాః క్రో॒ష్టా వ॑రా॒హం నిర॑తక్త॒ కక్షా॑త్ .. 10.028.04
క॒థా త॑ ఏ॒తద॒హమా చి॑కేతం॒ గృత్స॑స్య॒ పాక॑స్త॒వసో॑ మనీ॒షాం .
త్వం నో॑ వి॒ద్వాఀ ఋ॑తు॒థా వి వో॑చో॒ యమర్ధం॑ తే మఘవన్క్షే॒మ్యా ధూః .. 10.028.05
ఏ॒వా హి మాం త॒వసం॑ వ॒ర్ధయం॑తి ది॒వశ్చి॑న్మే బృహ॒త ఉత్త॑రా॒ ధూః .
పు॒రూ స॒హస్రా॒ ని శి॑శామి సా॒కమ॑శ॒త్రుం హి మా॒ జని॑తా జ॒జాన॑ .. 10.028.06
ఏ॒వా హి మాం త॒వసం॑ జ॒జ్ఞురు॒గ్రం కర్మ॑న్కర్మ॒న్వృష॑ణమింద్ర దే॒వాః .
వధీం॑ వృ॒త్రం వజ్రే॑ణ మందసా॒నోఽప॑ వ్ర॒జం మ॑హి॒నా దా॒శుషే॑ వం .. 10.028.07
దే॒వాస॑ ఆయన్పర॒శూఀర॑బిభ్ర॒న్వనా॑ వృ॒శ్చంతో॑ అ॒భి వి॒డ్భిరా॑యన్ .
ని సు॒ద్ర్వం1॒॑ దధ॑తో వ॒క్షణా॑సు॒ యత్రా॒ కృపీ॑ట॒మను॒ తద్ద॑హంతి .. 10.028.08
శ॒శః క్షు॒రం ప్ర॒త్యంచం॑ జగా॒రాద్రిం॑ లో॒గేన॒ వ్య॑భేదమా॒రాత్ .
బృ॒హంతం॑ చిదృహ॒తే రం॑ధయాని॒ వయ॑ద్వ॒త్సో వృ॑ష॒భం శూశు॑వానః .. 10.028.09
సు॒ప॒ర్ణ ఇ॒త్థా న॒ఖమా సి॑షా॒యావ॑రుద్ధః పరి॒పదం॒ న సిం॒హః .
ని॒రు॒ద్ధశ్చి॑న్మహి॒షస్త॒ర్ష్యావా॑న్గో॒ధా తస్మా॑ అ॒యథం॑ కర్షదే॒తత్ .. 10.028.10
తేభ్యో॑ గో॒ధా అ॒యథం॑ కర్షదే॒తద్యే బ్ర॒హ్మణః॑ ప్రతి॒పీయం॒త్యన్నైః॑ .
సి॒మ ఉ॒క్ష్ణో॑ఽవసృ॒ష్టాఀ అ॑దంతి స్వ॒యం బలా॑ని త॒న్వః॑ శృణా॒నాః .. 10.028.11
ఏ॒తే శమీ॑భిః సు॒శమీ॑ అభూవ॒న్యే హి॑న్వి॒రే త॒న్వ1॒ః॑ సోమ॑ ఉ॒క్థైః .
నృ॒వద్వద॒న్నుప॑ నో మాహి॒ వాజాం॑ది॒వి శ్రవో॑ దధిషే॒ నామ॑ వీ॒రః .. 10.028.12

వనే॒ న వా॒ యో న్య॑ధాయి చా॒కంఛుచి॑ర్వాం॒ స్తోమో॑ భురణావజీగః .
యస్యేదింద్రః॑ పురు॒దినే॑షు॒ హోతా॑ నృ॒ణాం నర్యో॒ నృత॑మః క్ష॒పావా॑న్ .. 10.029.01
ప్ర తే॑ అ॒స్యా ఉ॒షసః॒ ప్రాప॑రస్యా నృ॒తౌ స్యా॑మ॒ నృత॑మస్య నృ॒ణాం .
అను॑ త్రి॒శోకః॑ శ॒తమావ॑హ॒న్నౄన్కుత్సే॑న॒ రథో॒ యో అస॑త్సస॒వాన్ .. 10.029.02
కస్తే॒ మద॑ ఇంద్ర॒ రంత్యో॑ భూ॒ద్దురో॒ గిరో॑ అ॒భ్యు1॒॑గ్రో వి ధా॑వ .
కద్వాహో॑ అ॒ర్వాగుప॑ మా మనీ॒షా ఆ త్వా॑ శక్యాముప॒మం రాధో॒ అన్నైః॑ .. 10.029.03
కదు॑ ద్యు॒మ్నమిం॑ద్ర॒ త్వావ॑తో॒ నౄన్కయా॑ ధి॒యా క॑రసే॒ కన్న॒ ఆగ॑న్ .
మి॒త్రో న స॒త్య ఉ॑రుగాయ భృ॒త్యా అన్నే॑ సమస్య॒ యదస॑న్మనీ॒షాః .. 10.029.04
ప్రేర॑య॒ సూరో॒ అర్థం॒ న పా॒రం యే అ॑స్య॒ కామం॑ జని॒ధా ఇ॑వ॒ గ్మన్ .
గిర॑శ్చ॒ యే తే॑ తువిజాత పూ॒ర్వీర్నర॑ ఇంద్ర ప్రతి॒శిక్షం॒త్యన్నైః॑ .. 10.029.05
మాత్రే॒ ను తే॒ సుమి॑తే ఇంద్ర పూ॒ర్వీ ద్యౌర్మ॒జ్మనా॑ పృథి॒వీ కావ్యే॑న .
వరా॑య తే ఘృ॒తవం॑తః సు॒తాసః॒ స్వాద్మ॑న్భవంతు పీ॒తయే॒ మధూ॑ని .. 10.029.06
ఆ మధ్వో॑ అస్మా అసిచ॒న్నమ॑త్ర॒మింద్రా॑య పూ॒ర్ణం స హి స॒త్యరా॑ధాః .
స వా॑వృధే॒ వరి॑మ॒న్నా పృ॑థి॒వ్యా అ॒భి క్రత్వా॒ నర్యః॒ పౌంస్యై॑శ్చ .. 10.029.07
వ్యా॑న॒ళింద్రః॒ పృత॑నాః॒ స్వోజా॒ ఆస్మై॑ యతంతే స॒ఖ్యాయ॑ పూ॒ర్వీః .
ఆ స్మా॒ రథం॒ న పృత॑నాసు తిష్ఠ॒ యం భ॒ద్రయా॑ సుమ॒త్యా చో॒దయా॑సే .. 10.029.08

ప్ర దే॑వ॒త్రా బ్రహ్మ॑ణే గా॒తురే॑త్వ॒పో అచ్ఛా॒ మన॑సో॒ న ప్రయు॑క్తి .
మ॒హీం మి॒త్రస్య॒ వరు॑ణస్య ధా॒సిం పృ॑థు॒జ్రయ॑సే రీరధా సువృ॒క్తిం .. 10.030.01
అధ్వ॑ర్యవో హ॒విష్మం॑తో॒ హి భూ॒తాచ్ఛా॒ప ఇ॑తోశ॒తీరు॑శంతః .
అవ॒ యాశ్చష్టే॑ అరు॒ణః సు॑ప॒ర్ణస్తమాస్య॑ధ్వమూ॒ర్మిమ॒ద్యా సు॑హస్తాః .. 10.030.02
అధ్వ॑ర్యవో॒ఽప ఇ॑తా సము॒ద్రమ॒పాం నపా॑తం హ॒విషా॑ యజధ్వం .
స వో॑ దదదూ॒ర్మిమ॒ద్యా సుపూ॑తం॒ తస్మై॒ సోమం॒ మధు॑మంతం సునోత .. 10.030.03
యో అ॑ని॒ధ్మో దీద॑యద॒ప్స్వ1॒॑న్తర్యం విప్రా॑స॒ ఈళ॑తే అధ్వ॒రేషు॑ .
అపాం॑ నపా॒న్మధు॑మతీర॒పో దా॒ యాభి॒రింద్రో॑ వావృ॒ధే వీ॒ర్యా॑య .. 10.030.04
యాభిః॒ సోమో॒ మోద॑తే॒ హర్ష॑తే చ కల్యా॒ణీభి॑ర్యువ॒తిభి॒ర్న మర్యః॑ .
తా అ॑ధ్వర్యో అ॒పో అచ్ఛా॒ పరే॑హి॒ యదా॑సిం॒చా ఓష॑ధీభిః పునీతాత్ .. 10.030.05
ఏ॒వేద్యూనే॑ యువ॒తయో॑ నమంత॒ యదీ॑ము॒శన్ను॑శ॒తీరేత్యచ్ఛ॑ .
సం జా॑నతే॒ మన॑సా॒ సం చి॑కిత్రేఽధ్వ॒ర్యవో॑ ధి॒షణాప॑శ్చ దే॒వీః .. 10.030.06
యో వో॑ వృ॒తాభ్యో॒ అకృ॑ణోదు లో॒కం యో వో॑ మ॒హ్యా అ॒భిశ॑స్తే॒రముం॑చత్ .
తస్మా॒ ఇంద్రా॑య॒ మధు॑మంతమూ॒ర్మిం దే॑వ॒మాద॑నం॒ ప్ర హి॑ణోతనాపః .. 10.030.07
ప్రాస్మై॑ హినోత॒ మధు॑మంతమూ॒ర్మిం గర్భో॒ యో వః॑ సింధవో॒ మధ్వ॒ ఉత్సః॑ .
ఘృ॒తపృ॑ష్ఠ॒మీడ్య॑మధ్వ॒రేష్వాపో॑ రేవతీః శృణు॒తా హవం॑ మే .. 10.030.08
తం సిం॑ధవో మత్స॒రమిం॑ద్ర॒పాన॑మూ॒ర్మిం ప్ర హే॑త॒ య ఉ॒భే ఇయ॑ర్తి .
మ॒ద॒చ్యుత॑మౌశా॒నం న॑భో॒జాం పరి॑ త్రి॒తంతుం॑ వి॒చరం॑త॒ముత్సం॑ .. 10.030.09
ఆ॒వర్వృ॑తతీ॒రధ॒ ను ద్వి॒ధారా॑ గోషు॒యుధో॒ న ని॑య॒వం చరం॑తీః .
ఋషే॒ జని॑త్రీ॒ర్భువ॑నస్య॒ పత్నీ॑ర॒పో వం॑దస్వ స॒వృధః॒ సయో॑నీః .. 10.030.10
హి॒నోతా॑ నో అధ్వ॒రం దే॑వయ॒జ్యా హి॒నోత॒ బ్రహ్మ॑ స॒నయే॒ ధనా॑నాం .
ఋ॒తస్య॒ యోగే॒ వి ష్య॑ధ్వ॒మూధః॑ శ్రుష్టీ॒వరీ॑ర్భూతనా॒స్మభ్య॑మాపః .. 10.030.11
ఆపో॑ రేవతీః॒ క్షయ॑థా॒ హి వస్వః॒ క్రతుం॑ చ భ॒ద్రం బి॑భృ॒థామృతం॑ చ .
రా॒యశ్చ॒ స్థ స్వ॑ప॒త్యస్య॒ పత్నీః॒ సర॑స్వతీ॒ తద్గృ॑ణ॒తే వయో॑ ధాత్ .. 10.030.12
ప్రతి॒ యదాపో॒ అదృ॑శ్రమాయ॒తీర్ఘృ॒తం పయాం॑సి॒ బిభ్ర॑తీ॒ర్మధూ॑ని .
అ॒ధ్వ॒ర్యుభి॒ర్మన॑సా సంవిదా॒నా ఇంద్రా॑య॒ సోమం॒ సుషు॑తం॒ భరం॑తీః .. 10.030.13
ఏమా అ॑గ్మన్రే॒వతీ॑ర్జీ॒వధ॑న్యా॒ అధ్వ॑ర్యవః సా॒దయ॑తా సఖాయః .
ని బ॒ర్హిషి॑ ధత్తన సోమ్యాసో॒ఽపాం నప్త్రా॑ సంవిదా॒నాస॑ ఏనాః .. 10.030.14
ఆగ్మ॒న్నాప॑ ఉశ॒తీర్బ॒ర్హిరేదం న్య॑ధ్వ॒రే అ॑సదందేవ॒యంతీః॑ .
అధ్వ॑ర్యవః సును॒తేంద్రా॑య॒ సోమ॒మభూ॑దు వః సు॒శకా॑ దేవయ॒జ్యా .. 10.030.15

ఆ నో॑ దే॒వానా॒ముప॑ వేతు॒ శంసో॒ విశ్వే॑భిస్తు॒రైరవ॑సే॒ యజ॑త్రః .
తేభి॑ర్వ॒యం సు॑ష॒ఖాయో॑ భవేమ॒ తరం॑తో॒ విశ్వా॑ దురి॒తా స్యా॑మ .. 10.031.01
పరి॑ చి॒న్మర్తో॒ ద్రవి॑ణం మమన్యాదృ॒తస్య॑ ప॒థా నమ॒సా వి॑వాసేత్ .
ఉ॒త స్వేన॒ క్రతు॑నా॒ సం వ॑దేత॒ శ్రేయాం॑సం॒ దక్షం॒ మన॑సా జగృభ్యాత్ .. 10.031.02
అధా॑యి ధీ॒తిరస॑సృగ్ర॒మంశా॑స్తీ॒ర్థే న ద॒స్మముప॑ యం॒త్యూమాః॑ .
అ॒భ్యా॑నశ్మ సువి॒తస్య॑ శూ॒షం నవే॑దసో అ॒మృతా॑నామభూమ .. 10.031.03
నిత్య॑శ్చాకన్యా॒త్స్వప॑తి॒ర్దమూ॑నా॒ యస్మా॑ ఉ దే॒వః స॑వి॒తా జ॒జాన॑ .
భగో॑ వా॒ గోభి॑రర్య॒మేమ॑నజ్యా॒త్సో అ॑స్మై॒ చారు॑శ్ఛదయదు॒త స్యా॑త్ .. 10.031.04
ఇ॒యం సా భూ॑యా ఉ॒షసా॑మివ॒ క్షా యద్ధ॑ క్షు॒మంతః॒ శవ॑సా స॒మాయ॑న్ .
అ॒స్య స్తు॒తిం జ॑రి॒తుర్భిక్ష॑మాణా॒ ఆ నః॑ శ॒గ్మాస॒ ఉప॑ యంతు॒ వాజాః॑ .. 10.031.05
అ॒స్యేదే॒షా సు॑మ॒తిః ప॑ప్రథా॒నాభ॑వత్పూ॒ర్వ్యా భూమ॑నా॒ గౌః .
అ॒స్య సనీ॑ళా॒ అసు॑రస్య॒ యోనౌ॑ సమా॒న ఆ భర॑ణే॒ బిభ్ర॑మాణాః .. 10.031.06
కిం స్వి॒ద్వనం॒ క ఉ॒ స వృ॒క్ష ఆ॑స॒ యతో॒ ద్యావా॑పృథి॒వీ ని॑ష్టత॒క్షుః .
సం॒త॒స్థా॒నే అ॒జరే॑ ఇ॒తఊ॑తీ॒ అహా॑ని పూ॒ర్వీరు॒షసో॑ జరంత .. 10.031.07
నైతావ॑దే॒నా ప॒రో అ॒న్యద॑స్త్యు॒క్షా స ద్యావా॑పృథి॒వీ బి॑భర్తి .
త్వచం॑ ప॒విత్రం॑ కృణుత స్వ॒ధావా॒న్యదీం॒ సూర్యం॒ న హ॒రితో॒ వహం॑తి .. 10.031.08
స్తే॒గో న క్షామత్యే॑తి పృ॒థ్వీం మిహం॒ న వాతో॒ వి హ॑ వాతి॒ భూమ॑ .
మి॒త్రో యత్ర॒ వరు॑ణో అ॒జ్యమా॑నో॒ఽగ్నిర్వనే॒ న వ్యసృ॑ష్ట॒ శోకం॑ .. 10.031.09
స్త॒రీర్యత్సూత॑ స॒ద్యో అ॒జ్యమా॑నా॒ వ్యథి॑రవ్య॒థీః కృ॑ణుత॒ స్వగో॑పా .
పు॒త్రో యత్పూర్వః॑ పి॒త్రోర్జని॑ష్ట శ॒మ్యాం గౌర్జ॑గార॒ యద్ధ॑ పృ॒చ్ఛాన్ .. 10.031.10
ఉ॒త కణ్వం॑ నృ॒షదః॑ పు॒త్రమా॑హురు॒త శ్యా॒వో ధన॒మాద॑త్త వా॒జీ .
ప్ర కృ॒ష్ణాయ॒ రుశ॑దపిన్వ॒తోధ॑రృ॒తమత్ర॒ నకి॑రస్మా అపీపేత్ .. 10.031.11

ప్ర సు గ్మంతా॑ ధియసా॒నస్య॑ స॒క్షణి॑ వ॒రేభి॑ర్వ॒రాఀ అ॒భి షు ప్ర॒సీద॑తః .
అ॒స్మాక॒మింద్ర॑ ఉ॒భయం॑ జుజోషతి॒ యత్సో॒మ్యస్యాంధ॑సో॒ బుబో॑ధతి .. 10.032.01
వీం॑ద్ర యాసి ది॒వ్యాని॑ రోచ॒నా వి పార్థి॑వాని॒ రజ॑సా పురుష్టుత .
యే త్వా॒ వహం॑తి॒ ముహు॑రధ్వ॒రాఀ ఉప॒ తే సు వ॑న్వంతు వగ్వ॒నాఀ అ॑రా॒ధసః॑ .. 10.032.02
తదిన్మే॑ ఛంత్స॒ద్వపు॑షో॒ వపు॑ష్టరం పు॒త్రో యజ్జానం॑ పి॒త్రోర॒ధీయ॑తి .
జా॒యా పతిం॑ వహతి వ॒గ్నునా॑ సు॒మత్పుం॒స ఇద్భ॒ద్రో వ॑హ॒తుః పరి॑ష్కృతః .. 10.032.03
తదిత్స॒ధస్థ॑మ॒భి చారు॑ దీధయ॒ గావో॒ యచ్ఛాస॑న్వహ॒తుం న ధే॒నవః॑ .
మా॒తా యన్మంతు॑ర్యూ॒థస్య॑ పూ॒ర్వ్యాభి వా॒ణస్య॑ స॒ప్తధా॑తు॒రిజ్జనః॑ .. 10.032.04
ప్ర వోఽచ్ఛా॑ రిరిచే దేవ॒యుష్ప॒దమేకో॑ రు॒ద్రేభి॑ర్యాతి తు॒ర్వణిః॑ .
జ॒రా వా॒ యేష్వ॒మృతే॑షు దా॒వనే॒ పరి॑ వ॒ ఊమే॑భ్యః సించతా॒ మధు॑ .. 10.032.05
ని॒ధీ॒యమా॑న॒మప॑గూళ్హమ॒ప్సు ప్ర మే॑ దే॒వానాం॑ వ్రత॒పా ఉ॑వాచ .
ఇంద్రో॑ వి॒ద్వాఀ అను॒ హి త్వా॑ చ॒చక్ష॒ తేనా॒హమ॑గ్నే॒ అను॑శిష్ట॒ ఆగాం॑ .. 10.032.06
అక్షే॑త్రవిత్క్షేత్ర॒విదం॒ హ్యప్రా॒ట్ స ప్రైతి॑ క్షేత్ర॒విదాను॑శిష్టః .
ఏ॒తద్వై భ॒ద్రమ॑ను॒శాస॑నస్యో॒త స్రు॒తిం విం॑దత్యంజ॒సీనాం॑ .. 10.032.07
అ॒ద్యేదు॒ ప్రాణీ॒దమ॑మన్ని॒మాహాపీ॑వృతో అధయన్మా॒తురూధః॑ .
ఏమే॑నమాప జరి॒మా యువా॑న॒మహే॑ళ॒న్వసుః॑ సు॒మనా॑ బభూవ .. 10.032.08
ఏ॒తాని॑ భ॒ద్రా క॑లశ క్రియామ॒ కురు॑శ్రవణ॒ దద॑తో మ॒ఘాని॑ .
దా॒న ఇద్వో॑ మఘవానః॒ సో అ॑స్త్వ॒యం చ॒ సోమో॑ హృ॒ది యం బిభ॑ర్మి .. 10.032.09

ప్ర మా॑ యుయుజ్రే ప్ర॒యుజో॒ జనా॑నాం॒ వహా॑మి స్మ పూ॒షణ॒మంత॑రేణ .
విశ్వే॑ దే॒వాసో॒ అధ॒ మామ॑రక్షందుః॒శాసు॒రాగా॒దితి॒ ఘోష॑ ఆసీత్ .. 10.033.01
సం మా॑ తపంత్య॒భితః॑ స॒పత్నీ॑రివ॒ పర్శ॑వః .
ని బా॑ధతే॒ అమ॑తిర్న॒గ్నతా॒ జసు॒ర్వేర్న వే॑వీయతే మ॒తిః .. 10.033.02
మూషో॒ న శి॒శ్నా వ్య॑దంతి మా॒ధ్యః॑ స్తో॒తారం॑ తే శతక్రతో .
స॒కృత్సు నో॑ మఘవన్నింద్ర మృళ॒యాధా॑ పి॒తేవ॑ నో భవ .. 10.033.03
కు॒రు॒శ్రవ॑ణమావృణి॒ రాజా॑నం॒ త్రాస॑దస్యవం .
మంహి॑ష్ఠం వా॒ఘతా॒మృషిః॑ .. 10.033.04
యస్య॑ మా హ॒రితో॒ రథే॑ తి॒స్రో వహం॑తి సాధు॒యా .
స్తవై॑ స॒హస్ర॑దక్షిణే .. 10.033.05
యస్య॒ ప్రస్వా॑దసో॒ గిర॑ ఉప॒మశ్ర॑వసః పి॒తుః .
క్షేత్రం॒ న ర॒ణ్వమూ॒చుషే॑ .. 10.033.06
అధి॑ పుత్రోపమశ్రవో॒ నపా॑న్మిత్రాతిథేరిహి .
పి॒తుష్టే॑ అస్మి వంది॒తా .. 10.033.07
యదీశీ॑యా॒మృతా॑నాము॒త వా॒ మర్త్యా॑నాం .
జీవే॒దిన్మ॒ఘవా॒ మమ॑ .. 10.033.08
న దే॒వానా॒మతి॑ వ్ర॒తం శ॒తాత్మా॑ చ॒న జీ॑వతి .
తథా॑ యు॒జా వి వా॑వృతే .. 10.033.09

ప్రా॒వే॒పా మా॑ బృహ॒తో మా॑దయంతి ప్రవాతే॒జా ఇరి॑ణే॒ వర్వృ॑తానాః .
సోమ॑స్యేవ మౌజవ॒తస్య॑ భ॒క్షో వి॒భీద॑కో॒ జాగృ॑వి॒ర్మహ్య॑మచ్ఛాన్ .. 10.034.01
న మా॑ మిమేథ॒ న జి॑హీళ ఏ॒షా శి॒వా సఖి॑భ్య ఉ॒త మహ్య॑మాసీత్ .
అ॒క్షస్యా॒హమే॑కప॒రస్య॑ హే॒తోరను॑వ్రతా॒మప॑ జా॒యామ॑రోధం .. 10.034.02
ద్వేష్టి॑ శ్వ॒శ్రూరప॑ జా॒యా రు॑ణద్ధి॒ న నా॑థి॒తో విం॑దతే మర్డి॒తారం॑ .
అశ్వ॑స్యేవ॒ జర॑తో॒ వస్న్య॑స్య॒ నాహం విం॑దామి కిత॒వస్య॒ భోగం॑ .. 10.034.03
అ॒న్యే జా॒యాం పరి॑ మృశంత్యస్య॒ యస్యాగృ॑ధ॒ద్వేద॑నే వా॒జ్య1॒॑క్షః .
పి॒తా మా॒తా భ్రాత॑ర ఏనమాహు॒ర్న జా॑నీమో॒ నయ॑తా బ॒ద్ధమే॒తం .. 10.034.04
యదా॒దీధ్యే॒ న ద॑విషాణ్యేభిః పరా॒యద్భ్యోఽవ॑ హీయే॒ సఖి॑భ్యః .
న్యు॑ప్తాశ్చ బ॒భ్రవో॒ వాచ॒మక్ర॑త॒ఀ ఏమీదే॑షాం నిష్కృ॒తం జా॒రిణీ॑వ .. 10.034.05
స॒భామే॑తి కిత॒వః పృ॒చ్ఛమా॑నో జే॒ష్యామీతి॑ త॒న్వా॒3॒॑ శూశు॑జానః .
అ॒క్షాసో॑ అస్య॒ వి తి॑రంతి॒ కామం॑ ప్రతి॒దీవ్నే॒ దధ॑త॒ ఆ కృ॒తాని॑ .. 10.034.06
అ॒క్షాస॒ ఇదం॑కు॒శినో॑ నితో॒దినో॑ ని॒కృత్వా॑న॒స్తప॑నాస్తాపయి॒ష్ణవః॑ .
కు॒మా॒రదే॑ష్ణా॒ జయ॑తః పున॒ర్హణో॒ మధ్వా॒ సంపృ॑క్తాః కిత॒వస్య॑ బ॒ర్హణా॑ .. 10.034.07
త్రి॒పం॒చా॒శః క్రీ॑ళతి॒ వ్రాత॑ ఏషాం దే॒వ ఇ॑వ సవి॒తా స॒త్యధ॑ర్మా .
ఉ॒గ్రస్య॑ చిన్మ॒న్యవే॒ నా న॑మంతే॒ రాజా॑ చిదేభ్యో॒ నమ॒ ఇత్కృ॑ణోతి .. 10.034.08
నీ॒చా వ॑ర్తంత ఉ॒పరి॑ స్ఫురంత్యహ॒స్తాసో॒ హస్త॑వంతం సహంతే .
ది॒వ్యా అంగా॑రా॒ ఇరి॑ణే॒ న్యు॑ప్తాః శీ॒తాః సంతో॒ హృద॑యం॒ నిర్ద॑హంతి .. 10.034.09
జా॒యా త॑ప్యతే కిత॒వస్య॑ హీ॒నా మా॒తా పు॒త్రస్య॒ చర॑తః॒ క్వ॑ స్విత్ .
ఋ॒ణా॒వా బిభ్య॒ద్ధన॑మి॒చ్ఛమా॑నో॒ఽన్యేషా॒మస్త॒ముప॒ నక్త॑మేతి .. 10.034.10
స్త్రియం॑ దృ॒ష్ట్వాయ॑ కిత॒వం త॑తాపా॒న్యేషాం॑ జా॒యాం సుకృ॑తం చ॒ యోనిం॑ .
పూ॒ర్వా॒హ్ణే అశ్వా॑న్యుయు॒జే హి బ॒భ్రూన్సో అ॒గ్నేరంతే॑ వృష॒లః ప॑పాద .. 10.034.11
యో వః॑ సేనా॒నీర్మ॑హ॒తో గ॒ణస్య॒ రాజా॒ వ్రాత॑స్య ప్రథ॒మో బ॒భూవ॑ .
తస్మై॑ కృణోమి॒ న ధనా॑ రుణధ్మి॒ దశా॒హం ప్రాచీ॒స్తదృ॒తం వ॑దామి .. 10.034.12
అ॒క్షైర్మా దీ॑వ్యః కృ॒షిమిత్కృ॑షస్వ వి॒త్తే ర॑మస్వ బ॒హు మన్య॑మానః .
తత్ర॒ గావః॑ కితవ॒ తత్ర॑ జా॒యా తన్మే॒ వి చ॑ష్టే సవి॒తాయమ॒ర్యః .. 10.034.13
మి॒త్రం కృ॑ణుధ్వం॒ ఖలు॑ మృ॒ళతా॑ నో॒ మా నో॑ ఘో॒రేణ॑ చరతా॒భి ధృ॒ష్ణు .
ని వో॒ ను మ॒న్యుర్వి॑శతా॒మరా॑తిర॒న్యో బ॑భ్రూ॒ణాం ప్రసి॑తౌ॒ న్వ॑స్తు .. 10.034.14

అబు॑ధ్రము॒ త్య ఇంద్ర॑వంతో అ॒గ్నయో॒ జ్యోతి॒ర్భరం॑త ఉ॒షసో॒ వ్యు॑ష్టిషు .
మ॒హీ ద్యావా॑పృథి॒వీ చే॑తతా॒మపో॒ఽద్యా దే॒వానా॒మవ॒ ఆ వృ॑ణీమహే .. 10.035.01
ది॒వస్పృ॑థి॒వ్యోరవ॒ ఆ వృ॑ణీమహే మా॒తౄన్సింధూ॒న్పర్వ॑తాంఛర్య॒ణావ॑తః .
అ॒నా॒గా॒స్త్వం సూర్య॑ము॒షాస॑మీమహే భ॒ద్రం సోమః॑ సువా॒నో అ॒ద్యా కృ॑ణోతు నః .. 10.035.02
ద్యావా॑ నో అ॒ద్య పృ॑థి॒వీ అనా॑గసో మ॒హీ త్రా॑యేతాం సువి॒తాయ॑ మా॒తరా॑ .
ఉ॒షా ఉ॒చ్ఛంత్యప॑ బాధతామ॒ఘం స్వ॒స్త్య1॒॑గ్నిం స॑మిధా॒నమీ॑మహే .. 10.035.03
ఇ॒యం న॑ ఉ॒స్రా ప్ర॑థ॒మా సు॑దే॒వ్యం॑ రే॒వత్స॒నిభ్యో॑ రే॒వతీ॒ వ్యు॑చ్ఛతు .
ఆ॒రే మ॒న్యుం దు॑ర్వి॒దత్ర॑స్య ధీమహి స్వ॒స్త్య1॒॑గ్నిం స॑మిధా॒నమీ॑మహే .. 10.035.04
ప్ర యాః సిస్ర॑తే॒ సూర్య॑స్య ర॒శ్మిభి॒ర్జ్యోతి॒ర్భరం॑తీరు॒షసో॒ వ్యు॑ష్టిషు .
భ॒ద్రా నో॑ అ॒ద్య శ్రవ॑సే॒ వ్యు॑చ్ఛత స్వ॒స్త్య1॒॑గ్నిం స॑మిధా॒నమీ॑మహే .. 10.035.05
అ॒న॒మీ॒వా ఉ॒షస॒ ఆ చ॑రంతు న॒ ఉద॒గ్నయో॑ జిహతాం॒ జ్యోతి॑షా బృ॒హత్ .
ఆయు॑క్షాతామ॒శ్వినా॒ తూతు॑జిం॒ రథం॑ స్వ॒స్త్య1॒॑గ్నిం స॑మిధా॒నమీ॑మహే .. 10.035.06
శ్రేష్ఠం॑ నో అ॒ద్య స॑విత॒ర్వరే॑ణ్యం భా॒గమా సు॑వ॒ స హి ర॑త్న॒ధా అసి॑ .
రా॒యో జని॑త్రీం ధి॒షణా॒ముప॑ బ్రువే స్వ॒స్త్య1॒॑గ్నిం స॑మిధా॒నమీ॑మహే .. 10.035.07
పిప॑ర్తు మా॒ తదృ॒తస్య॑ ప్ర॒వాచ॑నం దే॒వానాం॒ యన్మ॑ను॒ష్యా॒3॒॑ అమ॑న్మహి .
విశ్వా॒ ఇదు॒స్రాః స్పళుదే॑తి॒ సూర్యః॑ స్వ॒స్త్య1॒॑గ్నిం స॑మిధా॒నమీ॑మహే .. 10.035.08
అ॒ద్వే॒షో అ॒ద్య బ॒ర్హిషః॒ స్తరీ॑మణి॒ గ్రావ్ణాం॒ యోగే॒ మన్మ॑నః॒ సాధ॑ ఈమహే .
ఆ॒ది॒త్యానాం॒ శర్మ॑ణి॒ స్థా భు॑రణ్యసి స్వ॒స్త్య1॒॑గ్నిం స॑మిధా॒నమీ॑మహే .. 10.035.09
ఆ నో॑ బ॒ర్హిః స॑ధ॒మాదే॑ బృ॒హద్ది॒వి దే॒వాఀ ఈ॑ళే సా॒దయా॑ స॒ప్త హోతౄ॑న్ .
ఇంద్రం॑ మి॒త్రం వరు॑ణం సా॒తయే॒ భగం॑ స్వ॒స్త్య1॒॑గ్నిం స॑మిధా॒నమీ॑మహే .. 10.035.10
త ఆ॑దిత్యా॒ ఆ గ॑తా స॒ర్వతా॑తయే వృ॒ధే నో॑ య॒జ్ఞమ॑వతా సజోషసః .
బృహ॒స్పతిం॑ పూ॒షణ॑మ॒శ్వినా॒ భగం॑ స్వ॒స్త్య1॒॑గ్నిం స॑మిధా॒నమీ॑మహే .. 10.035.11
తన్నో॑ దేవా యచ్ఛత సుప్రవాచ॒నం ఛ॒ర్దిరా॑దిత్యాః సు॒భరం॑ నృ॒పాయ్యం॑ .
పశ్వే॑ తో॒కాయ॒ తన॑యాయ జీ॒వసే॑ స్వ॒స్త్య1॒॑గ్నిం స॑మిధా॒నమీ॑మహే .. 10.035.12
విశ్వే॑ అ॒ద్య మ॒రుతో॒ విశ్వ॑ ఊ॒తీ విశ్వే॑ భవంత్వ॒గ్నయః॒ సమి॑ద్ధాః .
విశ్వే॑ నో దే॒వా అవ॒సా గ॑మంతు॒ విశ్వ॑మస్తు॒ ద్రవి॑ణం॒ వాజో॑ అ॒స్మే .. 10.035.13
యం దే॑వా॒సోఽవ॑థ॒ వాజ॑సాతౌ॒ యం త్రాయ॑ధ్వే॒ యం పి॑పృ॒థాత్యంహః॑ .
యో వో॑ గోపీ॒థే న భ॒యస్య॒ వేద॒ తే స్యా॑మ దే॒వవీ॑తయే తురాసః .. 10.035.14

ఉ॒షాసా॒నక్తా॑ బృహ॒తీ సు॒పేశ॑సా॒ ద్యావా॒క్షామా॒ వరు॑ణో మి॒త్రో అ॑ర్య॒మా .
ఇంద్రం॑ హువే మ॒రుతః॒ పర్వ॑తాఀ అ॒ప ఆ॑ది॒త్యాంద్యావా॑పృథి॒వీ అ॒పః స్వః॑ .. 10.036.01
ద్యౌశ్చ॑ నః పృథి॒వీ చ॒ ప్రచే॑తస ఋ॒తావ॑రీ రక్షతా॒మంహ॑సో రి॒షః .
మా దు॑ర్వి॒దత్రా॒ నిరృ॑తిర్న ఈశత॒ తద్దే॒వానా॒మవో॑ అ॒ద్యా వృ॑ణీమహే .. 10.036.02
విశ్వ॑స్మాన్నో॒ అది॑తిః పా॒త్వంహ॑సో మా॒తా మి॒త్రస్య॒ వరు॑ణస్య రే॒వతః॑ .
స్వ॑ర్వ॒జ్జ్యోతి॑రవృ॒కం న॑శీమహి॒ తద్దే॒వానా॒మవో॑ అ॒ద్యా వృ॑ణీమహే .. 10.036.03
గ్రావా॒ వద॒న్నప॒ రక్షాం॑సి సేధతు దు॒ష్ష్వప్న్యం॒ నిరృ॑తిం॒ విశ్వ॑మ॒త్రిణం॑ .
ఆ॒ది॒త్యం శర్మ॑ మ॒రుతా॑మశీమహి॒ తద్దే॒వానా॒మవో॑ అ॒ద్యా వృ॑ణీమహే .. 10.036.04
ఏంద్రో॑ బ॒ర్హిః సీద॑తు॒ పిన్వ॑తా॒మిళా॒ బృహ॒స్పతిః॒ సామ॑భిరృ॒క్వో అ॑ర్చతు .
సు॒ప్ర॒కే॒తం జీ॒వసే॒ మన్మ॑ ధీమహి॒ తద్దే॒వానా॒మవో॑ అ॒ద్యా వృ॑ణీమహే .. 10.036.05
ది॒వి॒స్పృశం॑ య॒జ్ఞమ॒స్మాక॑మశ్వినా జీ॒రాధ్వ॑రం కృణుతం సు॒మ్నమి॒ష్టయే॑ .
ప్రా॒చీన॑రశ్మి॒మాహు॑తం ఘృ॒తేన॒ తద్దే॒వానా॒మవో॑ అ॒ద్యా వృ॑ణీమహే .. 10.036.06
ఉప॑ హ్వయే సు॒హవం॒ మారు॑తం గ॒ణం పా॑వ॒కమృ॒ష్వం స॒ఖ్యాయ॑ శం॒భువం॑ .
రా॒యస్పోషం॑ సౌశ్రవ॒సాయ॑ ధీమహి॒ తద్దే॒వానా॒మవో॑ అ॒ద్యా వృ॑ణీమహే .. 10.036.07
అ॒పాం పేరుం॑ జీ॒వధ॑న్యం భరామహే దేవా॒వ్యం॑ సు॒హవ॑మధ్వర॒శ్రియం॑ .
సు॒ర॒శ్మిం సోమ॑మింద్రి॒యం య॑మీమహి॒ తద్దే॒వానా॒మవో॑ అ॒ద్యా వృ॑ణీమహే .. 10.036.08
స॒నేమ॒ తత్సు॑స॒నితా॑ స॒నిత్వ॑భిర్వ॒యం జీ॒వా జీ॒వపు॑త్రా॒ అనా॑గసః .
బ్ర॒హ్మ॒ద్విషో॒ విష్వ॒గేనో॑ భరేరత॒ తద్దే॒వానా॒మవో॑ అ॒ద్యా వృ॑ణీమహే .. 10.036.09
యే స్థా మనో॑ర్య॒జ్ఞియా॒స్తే శృ॑ణోతన॒ యద్వో॑ దేవా॒ ఈమ॑హే॒ తద్ద॑దాతన .
జైత్రం॒ క్రతుం॑ రయి॒మద్వీ॒రవ॒ద్యశ॒స్తద్దే॒వానా॒మవో॑ అ॒ద్యా వృ॑ణీమహే .. 10.036.10
మ॒హద॒ద్య మ॑హ॒తామా వృ॑ణీమ॒హేఽవో॑ దే॒వానాం॑ బృహ॒తామ॑న॒ర్వణాం॑ .
యథా॒ వసు॑ వీ॒రజా॑తం॒ నశా॑మహై॒ తద్దే॒వానా॒మవో॑ అ॒ద్యా వృ॑ణీమహే .. 10.036.11
మ॒హో అ॒గ్నేః స॑మిధా॒నస్య॒ శర్మ॒ణ్యనా॑గా మి॒త్రే వరు॑ణే స్వ॒స్తయే॑ .
శ్రేష్ఠే॑ స్యామ సవి॒తుః సవీ॑మని॒ తద్దే॒వానా॒మవో॑ అ॒ద్యా వృ॑ణీమహే .. 10.036.12
యే స॑వి॒తుః స॒త్యస॑వస్య॒ విశ్వే॑ మి॒త్రస్య॑ వ్ర॒తే వరు॑ణస్య దే॒వాః .
తే సౌభ॑గం వీ॒రవ॒ద్గోమ॒దప్నో॒ దధా॑తన॒ ద్రవి॑ణం చి॒త్రమ॒స్మే .. 10.036.13
స॒వి॒తా ప॒శ్చాతా॑త్సవి॒తా పు॒రస్తా॑త్సవి॒తోత్త॒రాత్తా॑త్సవి॒తాధ॒రాత్తా॑త్ .
స॒వి॒తా నః॑ సువతు స॒ర్వతా॑తిం సవి॒తా నో॑ రాసతాం దీ॒ర్ఘమాయుః॑ .. 10.036.14

నమో॑ మి॒త్రస్య॒ వరు॑ణస్య॒ చక్ష॑సే మ॒హో దే॒వాయ॒ తదృ॒తం స॑పర్యత .
దూ॒రే॒దృశే॑ దే॒వజా॑తాయ కే॒తవే॑ ది॒వస్పు॒త్రాయ॒ సూర్యా॑య శంసత .. 10.037.01
సా మా॑ స॒త్యోక్తిః॒ పరి॑ పాతు వి॒శ్వతో॒ ద్యావా॑ చ॒ యత్ర॑ త॒తన॒న్నహా॑ని చ .
విశ్వ॑మ॒న్యన్ని వి॑శతే॒ యదేజ॑తి వి॒శ్వాహాపో॑ వి॒శ్వాహోదే॑తి॒ సూర్యః॑ .. 10.037.02
న తే॒ అదే॑వః ప్ర॒దివో॒ ని వా॑సతే॒ యదే॑త॒శేభిః॑ పత॒రై ర॑థ॒ర్యసి॑ .
ప్రా॒చీన॑మ॒న్యదను॑ వర్తతే॒ రజ॒ ఉద॒న్యేన॒ జ్యోతి॑షా యాసి సూర్య .. 10.037.03
యేన॑ సూర్య॒ జ్యోతి॑షా॒ బాధ॑సే॒ తమో॒ జగ॑చ్చ॒ విశ్వ॑ముది॒యర్షి॑ భా॒నునా॑ .
తేనా॒స్మద్విశ్వా॒మని॑రా॒మనా॑హుతి॒మపామీ॑వా॒మప॑ దు॒ష్ష్వప్న్యం॑ సువ .. 10.037.04
విశ్వ॑స్య॒ హి ప్రేషి॑తో॒ రక్ష॑సి వ్ర॒తమహే॑ళయన్ను॒చ్చర॑సి స్వ॒ధా అను॑ .
యద॒ద్య త్వా॑ సూర్యోప॒బ్రవా॑మహై॒ తం నో॑ దే॒వా అను॑ మంసీరత॒ క్రతుం॑ .. 10.037.05
తం నో॒ ద్యావా॑పృథి॒వీ తన్న॒ ఆప॒ ఇంద్రః॑ శృణ్వంతు మ॒రుతో॒ హవం॒ వచః॑ .
మా శూనే॑ భూమ॒ సూర్య॑స్య సం॒దృశి॑ భ॒ద్రం జీవం॑తో జర॒ణామ॑శీమహి .. 10.037.06
వి॒శ్వాహా॑ త్వా సు॒మన॑సః సు॒చక్ష॑సః ప్ర॒జావం॑తో అనమీ॒వా అనా॑గసః .
ఉ॒ద్యంతం॑ త్వా మిత్రమహో ది॒వేది॑వే॒ జ్యోగ్జీ॒వాః ప్రతి॑ పశ్యేమ సూర్య .. 10.037.07
మహి॒ జ్యోతి॒ర్బిభ్ర॑తం త్వా విచక్షణ॒ భాస్వం॑తం॒ చక్షు॑షేచక్షుషే॒ మయః॑ .
ఆ॒రోహం॑తం బృహ॒తః పాజ॑స॒స్పరి॑ వ॒యం జీ॒వాః ప్రతి॑ పశ్యేమ సూర్య .. 10.037.08
యస్య॑ తే॒ విశ్వా॒ భువ॑నాని కే॒తునా॒ ప్ర చేర॑తే॒ ని చ॑ వి॒శంతే॑ అ॒క్తుభిః॑ .
అ॒నా॒గా॒స్త్వేన॑ హరికేశ సూ॒ర్యాహ్నా॑హ్నా నో॒ వస్య॑సావస్య॒సోది॑హి .. 10.037.09
శం నో॑ భవ॒ చక్ష॑సా॒ శం నో॒ అహ్నా॒ శం భా॒నునా॒ శం హి॒మా శం ఘృ॒ణేన॑ .
యథా॒ శమధ్వం॒ఛమస॑ద్దురో॒ణే తత్సూ॑ర్య॒ ద్రవి॑ణం ధేహి చి॒త్రం .. 10.037.10
అ॒స్మాకం॑ దేవా ఉ॒భయా॑య॒ జన్మ॑నే॒ శర్మ॑ యచ్ఛత ద్వి॒పదే॒ చతు॑ష్పదే .
అ॒దత్పిబ॑దూ॒ర్జయ॑మాన॒మాశి॑తం॒ తద॒స్మే శం యోర॑ర॒పో ద॑ధాతన .. 10.037.11
యద్వో॑ దేవాశ్చకృ॒మ జి॒హ్వయా॑ గు॒రు మన॑సో వా॒ ప్రయు॑తీ దేవ॒హేళ॑నం .
అరా॑వా॒ యో నో॑ అ॒భి దు॑చ్ఛునా॒యతే॒ తస్మిం॒తదేనో॑ వసవో॒ ని ధే॑తన .. 10.037.12

అ॒స్మిన్న॑ ఇంద్ర పృత్సు॒తౌ యశ॑స్వతి॒ శిమీ॑వతి॒ క్రంద॑సి॒ ప్రావ॑ సా॒తయే॑ .
యత్ర॒ గోషా॑తా ధృషి॒తేషు॑ ఖా॒దిషు॒ విష్వ॒క్పతం॑తి ది॒ద్యవో॑ నృ॒షాహ్యే॑ .. 10.038.01
స నః॑ క్షు॒మంతం॒ సద॑నే॒ వ్యూ॑ర్ణుహి॒ గోఅ॑ర్ణసం ర॒యిమిం॑ద్ర శ్ర॒వాయ్యం॑ .
స్యామ॑ తే॒ జయ॑తః శక్ర మే॒దినో॒ యథా॑ వ॒యము॒శ్మసి॒ తద్వ॑సో కృధి .. 10.038.02
యో నో॒ దాస॒ ఆర్యో॑ వా పురుష్టు॒తాదే॑వ ఇంద్ర యు॒ధయే॒ చికే॑తతి .
అ॒స్మాభి॑ష్టే సు॒షహాః॑ సంతు॒ శత్ర॑వ॒స్త్వయా॑ వ॒యం తాన్వ॑నుయామ సంగ॒మే .. 10.038.03
యో ద॒భ్రేభి॒ర్హవ్యో॒ యశ్చ॒ భూరి॑భి॒ర్యో అ॒భీకే॑ వరివో॒విన్నృ॒షాహ్యే॑ .
తం వి॑ఖా॒దే సస్ని॑మ॒ద్య శ్రు॒తం నర॑మ॒ర్వాంచ॒మింద్ర॒మవ॑సే కరామహే .. 10.038.04
స్వ॒వృజం॒ హి త్వామ॒హమిం॑ద్ర శు॒శ్రవా॑నాను॒దం వృ॑షభ రధ్ర॒చోద॑నం .
ప్ర ముం॑చస్వ॒ పరి॒ కుత్సా॑ది॒హా గ॑హి॒ కిము॒ త్వావా॑న్ము॒ష్కయో॑ర్బ॒ద్ధ ఆ॑సతే .. 10.038.05

యో వాం॒ పరి॑జ్మా సు॒వృద॑శ్వినా॒ రథో॑ దో॒షాము॒షాసో॒ హవ్యో॑ హ॒విష్మ॑తా .
శ॒శ్వ॒త్త॒మాస॒స్తము॑ వామి॒దం వ॒యం పి॒తుర్న నామ॑ సు॒హవం॑ హవామహే .. 10.039.01
చో॒దయ॑తం సూ॒నృతాః॒ పిన్వ॑తం॒ ధియ॒ ఉత్పురం॑ధీరీరయతం॒ తదు॑శ్మసి .
య॒శసం॑ భా॒గం కృ॑ణుతం నో అశ్వినా॒ సోమం॒ న చారుం॑ మ॒ఘవ॑త్సు నస్కృతం .. 10.039.02
అ॒మా॒జుర॑శ్చిద్భవథో యు॒వం భగో॑ఽనా॒శోశ్చి॑దవి॒తారా॑ప॒మస్య॑ చిత్ .
అం॒ధస్య॑ చిన్నాసత్యా కృ॒శస్య॑ చిద్యు॒వామిదా॑హుర్భి॒షజా॑ రు॒తస్య॑ చిత్ .. 10.039.03
యు॒వం చ్యవా॑నం స॒నయం॒ యథా॒ రథం॒ పున॒ర్యువా॑నం చ॒రథా॑య తక్షథుః .
నిష్టౌ॒గ్ర్యమూ॑హథుర॒ద్భ్యస్పరి॒ విశ్వేత్తా వాం॒ సవ॑నేషు ప్ర॒వాచ్యా॑ .. 10.039.04
పు॒రా॒ణా వాం॑ వీ॒ర్యా॒3॒॑ ప్ర బ్ర॑వా॒ జనేఽథో॑ హాసథుర్భి॒షజా॑ మయో॒భువా॑ .
తా వాం॒ ను నవ్యా॒వవ॑సే కరామహే॒ఽయం నా॑సత్యా॒ శ్రద॒రిర్యథా॒ దధ॑త్ .. 10.039.05
ఇ॒యం వా॑మహ్వే శృణు॒తం మే॑ అశ్వినా పు॒త్రాయే॑వ పి॒తరా॒ మహ్యం॑ శిక్షతం .
అనా॑పి॒రజ్ఞా॑ అసజా॒త్యామ॑తిః పు॒రా తస్యా॑ అ॒భిశ॑స్తే॒రవ॑ స్పృతం .. 10.039.06
యు॒వం రథే॑న విమ॒దాయ॑ శుం॒ధ్యువం॒ న్యూ॑హథుః పురుమి॒త్రస్య॒ యోష॑ణాం .
యు॒వం హవం॑ వధ్రిమ॒త్యా అ॑గచ్ఛతం యు॒వం సుషు॑తిం చక్రథుః॒ పురం॑ధయే .. 10.039.07
యు॒వం విప్ర॑స్య జర॒ణాము॑పే॒యుషః॒ పునః॑ క॒లేర॑కృణుతం॒ యువ॒ద్వయః॑ .
యు॒వం వంద॑నమృశ్య॒దాదుదూ॑పథుర్యు॒వం స॒ద్యో వి॒శ్పలా॒మేత॑వే కృథః .. 10.039.08
యు॒వం హ॑ రే॒భం వృ॑షణా॒ గుహా॑ హి॒తముదై॑రయతం మమృ॒వాంస॑మశ్వినా .
యు॒వమృ॒బీస॑ము॒త త॒ప్తమత్ర॑య॒ ఓమ॑న్వంతం చక్రథుః స॒ప్తవ॑ధ్రయే .. 10.039.09
యు॒వం శ్వే॒తం పే॒దవే॑ఽశ్వి॒నాశ్వం॑ న॒వభి॒ర్వాజై॑ర్నవ॒తీ చ॑ వా॒జినం॑ .
చ॒ర్కృత్యం॑ దదథుర్ద్రావ॒యత్స॑ఖం॒ భగం॒ న నృభ్యో॒ హవ్యం॑ మయో॒భువం॑ .. 10.039.10
న తం రా॑జానావదితే॒ కుత॑శ్చ॒న నాంహో॑ అశ్నోతి దురి॒తం నకి॑ర్భ॒యం .
యమ॑శ్వినా సుహవా రుద్రవర్తనీ పురోర॒థం కృ॑ణు॒థః పత్న్యా॑ స॒హ .. 10.039.11
ఆ తేన॑ యాతం॒ మన॑సో॒ జవీ॑యసా॒ రథం॒ యం వా॑మృ॒భవ॑శ్చ॒క్రుర॑శ్వినా .
యస్య॒ యోగే॑ దుహి॒తా జాయ॑తే ది॒వ ఉ॒భే అహ॑నీ సు॒దినే॑ వి॒వస్వ॑తః .. 10.039.12
తా వ॒ర్తిర్యా॑తం జ॒యుషా॒ వి పర్వ॑త॒మపి॑న్వతం శ॒యవే॑ ధే॒నుమ॑శ్వినా .
వృక॑స్య చి॒ద్వర్తి॑కామం॒తరా॒స్యా॑ద్యు॒వం శచీ॑భిర్గ్రసి॒తామ॑ముంచతం .. 10.039.13
ఏ॒తం వాం॒ స్తోమ॑మశ్వినావక॒ర్మాత॑క్షామ॒ భృగ॑వో॒ న రథం॑ .
న్య॑మృక్షామ॒ యోష॑ణాం॒ న మర్యే॒ నిత్యం॒ న సూ॒నుం తన॑యం॒ దధా॑నాః .. 10.039.14

రథం॒ యాంతం॒ కుహ॒ కో హ॑ వాం నరా॒ ప్రతి॑ ద్యు॒మంతం॑ సువి॒తాయ॑ భూషతి .
ప్రా॒త॒ర్యావా॑ణం వి॒భ్వం॑ వి॒శేవి॑శే॒ వస్తో॑ర్వస్తో॒ర్వహ॑మానం ధి॒యా శమి॑ .. 10.040.01
కుహ॑ స్విద్దో॒షా కుహ॒ వస్తో॑ర॒శ్వినా॒ కుహా॑భిపి॒త్వం క॑రతః॒ కుహో॑షతుః .
కో వాం॑ శయు॒త్రా వి॒ధవే॑వ దే॒వరం॒ మర్యం॒ న యోషా॑ కృణుతే స॒ధస్థ॒ ఆ .. 10.040.02
ప్రా॒తర్జ॑రేథే జర॒ణేవ॒ కాప॑యా॒ వస్తో॑ర్వస్తోర్యజ॒తా గ॑చ్ఛథో గృ॒హం .
కస్య॑ ధ్వ॒స్రా భ॑వథః॒ కస్య॑ వా నరా రాజపు॒త్రేవ॒ సవ॒నావ॑ గచ్ఛథః .. 10.040.03
యు॒వాం మృ॒గేవ॑ వార॒ణా మృ॑గ॒ణ్యవో॑ దో॒షా వస్తో॑ర్హ॒విషా॒ ని హ్వ॑యామహే .
యు॒వం హోత్రా॑మృతు॒థా జుహ్వ॑తే న॒రేషం॒ జనా॑య వహథః శుభస్పతీ .. 10.040.04
యు॒వాం హ॒ ఘోషా॒ పర్య॑శ్వినా య॒తీ రాజ్ఞ॑ ఊచే దుహి॒తా పృ॒చ్ఛే వాం॑ నరా .
భూ॒తం మే॒ అహ్న॑ ఉ॒త భూ॑తమ॒క్తవేఽశ్వా॑వతే ర॒థినే॑ శక్త॒మర్వ॑తే .. 10.040.05
యు॒వం క॒వీ ష్ఠః॒ పర్య॑శ్వినా॒ రథం॒ విశో॒ న కుత్సో॑ జరి॒తుర్న॑శాయథః .
యు॒వోర్హ॒ మక్షా॒ పర్య॑శ్వినా॒ మధ్వా॒సా భ॑రత నిష్కృ॒తం న యోష॑ణా .. 10.040.06
యు॒వం హ॑ భు॒జ్యుం యు॒వమ॑శ్వినా॒ వశం॑ యు॒వం శిం॒జార॑ము॒శనా॒ముపా॑రథుః .
యు॒వో రరా॑వా॒ పరి॑ స॒ఖ్యమా॑సతే యు॒వోర॒హమవ॑సా సు॒మ్నమా చ॑కే .. 10.040.07
యు॒వం హ॑ కృ॒శం యు॒వమ॑శ్వినా శ॒యుం యు॒వం వి॒ధంతం॑ వి॒ధవా॑మురుష్యథః .
యు॒వం స॒నిభ్యః॑ స్త॒నయం॑తమశ్వి॒నాప॑ వ్ర॒జమూ॑ర్ణుథః స॒ప్తాస్యం॑ .. 10.040.08
జని॑ష్ట॒ యోషా॑ ప॒తయ॑త్కనీన॒కో వి చారు॑హన్వీ॒రుధో॑ దం॒సనా॒ అను॑ .
ఆస్మై॑ రీయంతే నివ॒నేవ॒ సింధ॑వో॒ఽస్మా అహ్నే॑ భవతి॒ తత్ప॑తిత్వ॒నం .. 10.040.09
జీ॒వం రు॑దంతి॒ వి మ॑యంతే అధ్వ॒రే దీ॒ర్ఘామను॒ ప్రసి॑తిం దీధియు॒ర్నరః॑ .
వా॒మం పి॒తృభ్యో॒ య ఇ॒దం స॑మేరి॒రే మయః॒ పతి॑భ్యో॒ జన॑యః పరి॒ష్వజే॑ .. 10.040.10
న తస్య॑ విద్మ॒ తదు॒ షు ప్ర వో॑చత॒ యువా॑ హ॒ యద్యు॑వ॒త్యాః క్షేతి॒ యోని॑షు .
ప్రి॒యోస్రి॑యస్య వృష॒భస్య॑ రే॒తినో॑ గృ॒హం గ॑మేమాశ్వినా॒ తదు॑శ్మసి .. 10.040.11
ఆ వా॑మగన్సుమ॒తిర్వా॑జినీవసూ॒ న్య॑శ్వినా హృ॒త్సు కామా॑ అయంసత .
అభూ॑తం గో॒పా మి॑థు॒నా శు॑భస్పతీ ప్రి॒యా అ॑ర్య॒మ్ణో దుర్యా॑ఀ అశీమహి .. 10.040.12
తా మం॑దసా॒నా మను॑షో దురో॒ణ ఆ ధ॒త్తం ర॒యిం స॒హవీ॑రం వచ॒స్యవే॑ .
కృ॒తం తీ॒ర్థం సు॑ప్రపా॒ణం శు॑భస్పతీ స్థా॒ణుం ప॑థే॒ష్ఠామప॑ దుర్మ॒తిం హ॑తం .. 10.040.13
క్వ॑ స్విద॒ద్య క॑త॒మాస్వ॒శ్వినా॑ వి॒క్షు ద॒స్రా మా॑దయేతే శు॒భస్పతీ॑ .
క ఈం॒ ని యే॑మే కత॒మస్య॑ జగ్మతు॒ర్విప్ర॑స్య వా॒ యజ॑మానస్య వా గృ॒హం .. 10.040.14

స॒మా॒నము॒ త్యం పు॑రుహూ॒తము॒క్థ్యం1॒॑ రథం॑ త్రిచ॒క్రం సవ॑నా॒ గని॑గ్మతం .
పరి॑జ్మానం విద॒థ్యం॑ సువృ॒క్తిభి॑ర్వ॒యం వ్యు॑ష్టా ఉ॒షసో॑ హవామహే .. 10.041.01
ప్రా॒త॒ర్యుజం॑ నాస॒త్యాధి॑ తిష్ఠథః ప్రాత॒ర్యావా॑ణం మధు॒వాహ॑నం॒ రథం॑ .
విశో॒ యేన॒ గచ్ఛ॑థో॒ యజ్వ॑రీర్నరా కీ॒రేశ్చి॑ద్య॒జ్ఞం హోతృ॑మంతమశ్వినా .. 10.041.02
అ॒ధ్వ॒ర్యుం వా॒ మధు॑పాణిం సు॒హస్త్య॑మ॒గ్నిధం॑ వా ధృ॒తద॑క్షం॒ దమూ॑నసం .
విప్ర॑స్య వా॒ యత్సవ॑నాని॒ గచ్ఛ॒థోఽత॒ ఆ యా॑తం మధు॒పేయ॑మశ్వినా .. 10.041.03

అస్తే॑వ॒ సు ప్ర॑త॒రం లాయ॒మస్య॒న్భూష॑న్నివ॒ ప్ర భ॑రా॒ స్తోమ॑మస్మై .
వా॒చా వి॑ప్రాస్తరత॒ వాచ॑మ॒ర్యో ని రా॑మయ జరితః॒ సోమ॒ ఇంద్రం॑ .. 10.042.01
దోహే॑న॒ గాముప॑ శిక్షా॒ సఖా॑యం॒ ప్ర బో॑ధయ జరితర్జా॒రమింద్రం॑ .
కోశం॒ న పూ॒ర్ణం వసు॑నా॒ న్యృ॑ష్ట॒మా చ్యా॑వయ మఘ॒దేయా॑య॒ శూరం॑ .. 10.042.02
కిమం॒గ త్వా॑ మఘవన్భో॒జమా॑హుః శిశీ॒హి మా॑ శిశ॒యం త్వా॑ శృణోమి .
అప్న॑స్వతీ॒ మమ॒ ధీర॑స్తు శక్ర వసు॒విదం॒ భగ॑మిం॒ద్రా భ॑రా నః .. 10.042.03
త్వాం జనా॑ మమస॒త్యేష్విం॑ద్ర సంతస్థా॒నా వి హ్వ॑యంతే సమీ॒కే .
అత్రా॒ యుజం॑ కృణుతే॒ యో హ॒విష్మా॒న్నాసు॑న్వతా స॒ఖ్యం వ॑ష్టి॒ శూరః॑ .. 10.042.04
ధనం॒ న స్యం॒ద్రం బ॑హు॒లం యో అ॑స్మై తీ॒వ్రాన్సోమా॑ఀ ఆసు॒నోతి॒ ప్రయ॑స్వాన్ .
తస్మై॒ శత్రూ॑న్సు॒తుకా॑న్ప్రా॒తరహ్నో॒ ని స్వష్ట్రా॑న్యు॒వతి॒ హంతి॑ వృ॒త్రం .. 10.042.05
యస్మి॑న్వ॒యం ద॑ధి॒మా శంస॒మింద్రే॒ యః శి॒శ్రాయ॑ మ॒ఘవా॒ కామ॑మ॒స్మే .
ఆ॒రాచ్చి॒త్సన్భ॑యతామస్య॒ శత్రు॒ర్న్య॑స్మై ద్యు॒మ్నా జన్యా॑ నమంతాం .. 10.042.06
ఆ॒రాచ్ఛత్రు॒మప॑ బాధస్వ దూ॒రము॒గ్రో యః శంబః॑ పురుహూత॒ తేన॑ .
అ॒స్మే ధే॑హి॒ యవ॑మ॒ద్గోమ॑దింద్ర కృ॒ధీ ధియం॑ జరి॒త్రే వాజ॑రత్నాం .. 10.042.07
ప్ర యమం॒తర్వృ॑షస॒వాసో॒ అగ్మం॑తీ॒వ్రాః సోమా॑ బహు॒లాంతా॑స॒ ఇంద్రం॑ .
నాహ॑ దా॒మానం॑ మ॒ఘవా॒ ని యం॑స॒న్ని సు॑న్వ॒తే వ॑హతి॒ భూరి॑ వా॒మం .. 10.042.08
ఉ॒త ప్ర॒హామ॑తి॒దీవ్యా॑ జయాతి కృ॒తం యచ్ఛ్వ॒ఘ్నీ వి॑చి॒నోతి॑ కా॒లే .
యో దే॒వకా॑మో॒ న ధనా॑ రుణద్ధి॒ సమిత్తం రా॒యా సృ॑జతి స్వ॒ధావా॑న్ .. 10.042.09
గోభి॑ష్టరే॒మామ॑తిం దు॒రేవాం॒ యవే॑న॒ క్షుధం॑ పురుహూత॒ విశ్వాం॑ .
వ॒యం రాజ॑భిః ప్రథ॒మా ధనా॑న్య॒స్మాకే॑న వృ॒జనే॑నా జయేమ .. 10.042.10
బృహ॒స్పతి॑ర్నః॒ పరి॑ పాతు ప॒శ్చాదు॒తోత్త॑రస్మా॒దధ॑రాదఘా॒యోః .
ఇంద్రః॑ పు॒రస్తా॑దు॒త మ॑ధ్య॒తో నః॒ సఖా॒ సఖి॑భ్యో॒ వరి॑వః కృణోతు .. 10.042.11

అచ్ఛా॑ మ॒ ఇంద్రం॑ మ॒తయః॑ స్వ॒ర్విదః॑ స॒ధ్రీచీ॒ర్విశ్వా॑ ఉశ॒తీర॑నూషత .
పరి॑ ష్వజంతే॒ జన॑యో॒ యథా॒ పతిం॒ మర్యం॒ న శుం॒ధ్యుం మ॒ఘవా॑నమూ॒తయే॑ .. 10.043.01
న ఘా॑ త్వ॒ద్రిగప॑ వేతి మే॒ మన॒స్త్వే ఇత్కామం॑ పురుహూత శిశ్రయ .
రాజే॑వ దస్మ॒ ని ష॒దోఽధి॑ బ॒ర్హిష్య॒స్మిన్సు సోమే॑ఽవ॒పాన॑మస్తు తే .. 10.043.02
వి॒షూ॒వృదింద్రో॒ అమ॑తేరు॒త క్షు॒ధః స ఇద్రా॒యో మ॒ఘవా॒ వస్వ॑ ఈశతే .
తస్యేది॒మే ప్ర॑వ॒ణే స॒ప్త సింధ॑వో॒ వయో॑ వర్ధంతి వృష॒భస్య॑ శు॒ష్మిణః॑ .. 10.043.03
వయో॒ న వృ॒క్షం సు॑పలా॒శమాస॑ద॒న్సోమా॑స॒ ఇంద్రం॑ మం॒దిన॑శ్చమూ॒షదః॑ .
ప్రైషా॒మనీ॑కం॒ శవ॑సా॒ దవి॑ద్యుతద్వి॒దత్స్వ1॒॑ర్మన॑వే॒ జ్యోతి॒రార్యం॑ .. 10.043.04
కృ॒తం న శ్వ॒ఘ్నీ వి చి॑నోతి॒ దేవ॑నే సం॒వర్గం॒ యన్మ॒ఘవా॒ సూర్యం॒ జయ॑త్ .
న తత్తే॑ అ॒న్యో అను॑ వీ॒ర్యం॑ శక॒న్న పు॑రా॒ణో మ॑ఘవ॒న్నోత నూత॑నః .. 10.043.05
విశం॑విశం మ॒ఘవా॒ పర్య॑శాయత॒ జనా॑నాం॒ ధేనా॑ అవ॒చాక॑శ॒ద్వృషా॑ .
యస్యాహ॑ శ॒క్రః సవ॑నేషు॒ రణ్య॑తి॒ స తీ॒వ్రైః సోమైః॑ సహతే పృతన్య॒తః .. 10.043.06
ఆపో॒ న సింధు॑మ॒భి యత్స॒మక్ష॑ర॒న్సోమా॑స॒ ఇంద్రం॑ కు॒ల్యా ఇ॑వ హ్ర॒దం .
వర్ధం॑తి॒ విప్రా॒ మహో॑ అస్య॒ సాద॑నే॒ యవం॒ న వృ॒ష్టిర్ది॒వ్యేన॒ దాను॑నా .. 10.043.07
వృషా॒ న క్రు॒ద్ధః ప॑తయ॒ద్రజ॒స్స్వా యో అ॒ర్యప॑త్నీ॒రకృ॑ణోది॒మా అ॒పః .
స సు॑న్వ॒తే మ॒ఘవా॑ జీ॒రదా॑న॒వేఽవిం॑ద॒జ్జ్యోతి॒ర్మన॑వే హ॒విష్మ॑తే .. 10.043.08
ఉజ్జా॑యతాం పర॒శుర్జ్యోతి॑షా స॒హ భూ॒యా ఋ॒తస్య॑ సు॒దుఘా॑ పురాణ॒వత్ .
వి రో॑చతామరు॒షో భా॒నునా॒ శుచిః॒ స్వ1॒॑ర్ణ శు॒క్రం శు॑శుచీత॒ సత్ప॑తిః .. 10.043.09
గోభి॑ష్టరే॒మామ॑తిం దు॒రేవాం॒ యవే॑న॒ క్షుధం॑ పురుహూత॒ విశ్వాం॑ .
వ॒యం రాజ॑భిః ప్రథ॒మా ధనా॑న్య॒స్మాకే॑న వృ॒జనే॑నా జయేమ .. 10.043.10
బృహ॒స్పతి॑ర్నః॒ పరి॑ పాతు ప॒శ్చాదు॒తోత్త॑రస్మా॒దధ॑రాదఘా॒యోః .
ఇంద్రః॑ పు॒రస్తా॑దు॒త మ॑ధ్య॒తో నః॒ సఖా॒ సఖి॑భ్యో॒ వరి॑వః కృణోతు .. 10.043.11

ఆ యా॒త్వింద్రః॒ స్వప॑తి॒ర్మదా॑య॒ యో ధర్మ॑ణా తూతుజా॒నస్తువి॑ష్మాన్ .
ప్ర॒త్వ॒క్షా॒ణో అతి॒ విశ్వా॒ సహాం॑స్యపా॒రేణ॑ మహ॒తా వృష్ణ్యే॑న .. 10.044.01
సు॒ష్ఠామా॒ రథః॑ సు॒యమా॒ హరీ॑ తే మి॒మ్యక్ష॒ వజ్రో॑ నృపతే॒ గభ॑స్తౌ .
శీభం॑ రాజన్సు॒పథా యా॑హ్య॒ర్వాఙ్వర్ధా॑మ తే ప॒పుషో॒ వృష్ణ్యా॑ని .. 10.044.02
ఏంద్ర॒వాహో॑ నృ॒పతిం॒ వజ్ర॑బాహుము॒గ్రము॒గ్రాస॑స్తవి॒షాస॑ ఏనం .
ప్రత్వ॑క్షసం వృష॒భం స॒త్యశు॑ష్మ॒మేమ॑స్మ॒త్రా స॑ధ॒మాదో॑ వహంతు .. 10.044.03
ఏ॒వా పతిం॑ ద్రోణ॒సాచం॒ సచే॑తసమూ॒ర్జః స్కం॒భం ధ॒రుణ॒ ఆ వృ॑షాయసే .
ఓజః॑ కృష్వ॒ సం గృ॑భాయ॒ త్వే అప్యసో॒ యథా॑ కేని॒పానా॑మి॒నో వృ॒ధే .. 10.044.04
గమ॑న్న॒స్మే వసూ॒న్యా హి శంసి॑షం స్వా॒శిషం॒ భర॒మా యా॑హి సో॒మినః॑ .
త్వమీ॑శిషే॒ సాస్మిన్నా స॑త్సి బ॒ర్హిష్య॑నాధృ॒ష్యా తవ॒ పాత్రా॑ణి॒ ధర్మ॑ణా .. 10.044.05
పృథ॒క్ప్రాయ॑న్ప్రథ॒మా దే॒వహూ॑త॒యోఽకృ॑ణ్వత శ్రవ॒స్యా॑ని దు॒ష్టరా॑ .
న యే శే॒కుర్య॒జ్ఞియాం॒ నావ॑మా॒రుహ॑మీ॒ర్మైవ తే న్య॑విశంత॒ కేప॑యః .. 10.044.06
ఏ॒వైవాపా॒గప॑రే సంతు దూ॒ఢ్యోఽశ్వా॒ యేషాం॑ దు॒ర్యుజ॑ ఆయుయు॒జ్రే .
ఇ॒త్థా యే ప్రాగుప॑రే॒ సంతి॑ దా॒వనే॑ పు॒రూణి॒ యత్ర॑ వ॒యునా॑ని॒ భోజ॑నా .. 10.044.07
గి॒రీఀరజ్రా॒న్రేజ॑మానాఀ అధారయ॒ద్ద్యౌః క్రం॑దదం॒తరి॑క్షాణి కోపయత్ .
స॒మీ॒చీ॒నే ధి॒షణే॒ వి ష్క॑భాయతి॒ వృష్ణః॑ పీ॒త్వా మద॑ ఉ॒క్థాని॑ శంసతి .. 10.044.08
ఇ॒మం బి॑భర్మి॒ సుకృ॑తం తే అంకు॒శం యేనా॑రు॒జాసి॑ మఘవంఛఫా॒రుజః॑ .
అ॒స్మిన్సు తే॒ సవ॑నే అస్త్వో॒క్యం॑ సు॒త ఇ॒ష్టౌ మ॑ఘవన్బో॒ధ్యాభ॑గః .. 10.044.09
గోభి॑ష్టరే॒మామ॑తిం దు॒రేవాం॒ యవే॑న॒ క్షుధం॑ పురుహూత॒ విశ్వాం॑ .
వ॒యం రాజ॑భిః ప్రథ॒మా ధనా॑న్య॒స్మాకే॑న వృ॒జనే॑నా జయేమ .. 10.044.10
బృహ॒స్పతి॑ర్నః॒ పరి॑ పాతు ప॒శ్చాదు॒తోత్త॑రస్మా॒దధ॑రాదఘా॒యోః .
ఇంద్రః॑ పు॒రస్తా॑దు॒త మ॑ధ్య॒తో నః॒ సఖా॒ సఖి॑భ్యో॒ వరి॑వః కృణోతు .. 10.044.11

ది॒వస్పరి॑ ప్రథ॒మం జ॑జ్ఞే అ॒గ్నిర॒స్మద్ద్వి॒తీయం॒ పరి॑ జా॒తవే॑దాః .
తృ॒తీయ॑మ॒ప్సు నృ॒మణా॒ అజ॑స్ర॒మింధా॑న ఏనం జరతే స్వా॒ధీః .. 10.045.01
వి॒ద్మా తే॑ అగ్నే త్రే॒ధా త్ర॒యాణి॑ వి॒ద్మా తే॒ ధామ॒ విభృ॑తా పురు॒త్రా .
వి॒ద్మా తే॒ నామ॑ పర॒మం గుహా॒ యద్వి॒ద్మా తముత్సం॒ యత॑ ఆజ॒గంథ॑ .. 10.045.02
స॒ము॒ద్రే త్వా॑ నృ॒మణా॑ అ॒ప్స్వ1॒॑న్తర్నృ॒చక్షా॑ ఈధే ది॒వో అ॑గ్న॒ ఊధ॑న్ .
తృ॒తీయే॑ త్వా॒ రజ॑సి తస్థి॒వాంస॑మ॒పాము॒పస్థే॑ మహి॒షా అ॑వర్ధన్ .. 10.045.03
అక్రం॑దద॒గ్నిః స్త॒నయ॑న్నివ॒ ద్యౌః క్షామా॒ రేరి॑హద్వీ॒రుధః॑ సమం॒జన్ .
స॒ద్యో జ॑జ్ఞా॒నో వి హీమి॒ద్ధో అఖ్య॒దా రోద॑సీ భా॒నునా॑ భాత్యం॒తః .. 10.045.04
శ్రీ॒ణాము॑దా॒రో ధ॒రుణో॑ రయీ॒ణాం మ॑నీ॒షాణాం॒ ప్రార్ప॑ణః॒ సోమ॑గోపాః .
వసుః॑ సూ॒నుః సహ॑సో అ॒ప్సు రాజా॒ వి భా॒త్యగ్ర॑ ఉ॒షసా॑మిధా॒నః .. 10.045.05
విశ్వ॑స్య కే॒తుర్భువ॑నస్య॒ గర్భ॒ ఆ రోద॑సీ అపృణా॒జ్జాయ॑మానః .
వీ॒ళుం చి॒దద్రి॑మభినత్పరా॒యంజనా॒ యద॒గ్నిమయ॑జంత॒ పంచ॑ .. 10.045.06
ఉ॒శిక్పా॑వ॒కో అ॑ర॒తిః సు॑మే॒ధా మర్తే॑ష్వ॒గ్నిర॒మృతో॒ ని ధా॑యి .
ఇయ॑ర్తి ధూ॒మమ॑రు॒షం భరి॑భ్ర॒దుచ్ఛు॒క్రేణ॑ శో॒చిషా॒ ద్యామిన॑క్షన్ .. 10.045.07
దృ॒శా॒నో రు॒క్మ ఉ॑ర్వి॒యా వ్య॑ద్యౌద్దు॒ర్మర్ష॒మాయుః॑ శ్రి॒యే రు॑చా॒నః .
అ॒గ్నిర॒మృతో॑ అభవ॒ద్వయో॑భి॒ర్యదే॑నం॒ ద్యౌర్జ॒నయ॑త్సు॒రేతాః॑ .. 10.045.08
యస్తే॑ అ॒ద్య కృ॒ణవ॑ద్భద్రశోచేఽపూ॒పం దే॑వ ఘృ॒తవం॑తమగ్నే .
ప్ర తం న॑య ప్రత॒రం వస్యో॒ అచ్ఛా॒భి సు॒మ్నం దే॒వభ॑క్తం యవిష్ఠ .. 10.045.09
ఆ తం భ॑జ సౌశ్రవ॒సేష్వ॑గ్న ఉ॒క్థౌ॑క్థ॒ ఆ భ॑జ శ॒స్యమా॑నే .
ప్రి॒యః సూర్యే॑ ప్రి॒యో అ॒గ్నా భ॑వా॒త్యుజ్జా॒తేన॑ భి॒నద॒దుజ్జని॑త్వైః .. 10.045.10
త్వామ॑గ్నే॒ యజ॑మానా॒ అను॒ ద్యూన్విశ్వా॒ వసు॑ దధిరే॒ వార్యా॑ణి .
త్వయా॑ స॒హ ద్రవి॑ణమి॒చ్ఛమా॑నా వ్ర॒జం గోమం॑తము॒శిజో॒ వి వ॑వ్రుః .. 10.045.11
అస్తా॑వ్య॒గ్నిర్న॒రాం సు॒శేవో॑ వైశ్వాన॒ర ఋషి॑భిః॒ సోమ॑గోపాః .
అ॒ద్వే॒షే ద్యావా॑పృథి॒వీ హు॑వేమ॒ దేవా॑ ధ॒త్త ర॒యిమ॒స్మే సు॒వీరం॑ .. 10.045.12

ప్ర హోతా॑ జా॒తో మ॒హాన్న॑భో॒విన్నృ॒షద్వా॑ సీదద॒పాము॒పస్థే॑ .
దధి॒ర్యో ధాయి॒ స తే॒ వయాం॑సి యం॒తా వసూ॑ని విధ॒తే త॑నూ॒పాః .. 10.046.01
ఇ॒మం వి॒ధంతో॑ అ॒పాం స॒ధస్థే॑ ప॒శుం న న॒ష్టం ప॒దైరను॑ గ్మన్ .
గుహా॒ చతం॑తము॒శిజో॒ నమో॑భిరి॒చ్ఛంతో॒ ధీరా॒ భృగ॑వోఽవిందన్ .. 10.046.02
ఇ॒మం త్రి॒తో భూర్య॑విందది॒చ్ఛన్వై॑భూవ॒సో మూ॒ర్ధన్యఘ్న్యా॑యాః .
స శేవృ॑ధో జా॒త ఆ హ॒ర్మ్యేషు॒ నాభి॒ర్యువా॑ భవతి రోచ॒నస్య॑ .. 10.046.03
మం॒ద్రం హోతా॑రము॒శిజో॒ నమో॑భిః॒ ప్రాంచం॑ య॒జ్ఞం నే॒తార॑మధ్వ॒రాణాం॑ .
వి॒శామ॑కృణ్వన్నర॒తిం పా॑వ॒కం హ॑వ్య॒వాహం॒ దధ॑తో॒ మాను॑షేషు .. 10.046.04
ప్ర భూ॒ర్జయం॑తం మ॒హాం వి॑పో॒ధాం మూ॒రా అమూ॑రం పు॒రాం ద॒ర్మాణం॑ .
నయం॑తో॒ గర్భం॑ వ॒నాం ధియం॑ ధు॒ర్హిరి॑శ్మశ్రుం॒ నార్వా॑ణం॒ ధన॑ర్చం .. 10.046.05
ని ప॒స్త్యా॑సు త్రి॒తః స్త॑భూ॒యన్పరి॑వీతో॒ యోనౌ॑ సీదదం॒తః .
అతః॑ సం॒గృభ్యా॑ వి॒శాం దమూ॑నా॒ విధ॑ర్మణాయం॒త్రైరీ॑యతే॒ నౄన్ .. 10.046.06
అ॒స్యాజరా॑సో ద॒మామ॒రిత్రా॑ అ॒ర్చద్ధూ॑మాసో అ॒గ్నయః॑ పావ॒కాః .
శ్వి॒తీ॒చయః॑ శ్వా॒త్రాసో॑ భుర॒ణ్యవో॑ వన॒ర్షదో॑ వా॒యవో॒ న సోమాః॑ .. 10.046.07
ప్ర జి॒హ్వయా॑ భరతే॒ వేపో॑ అ॒గ్నిః ప్ర వ॒యునా॑ని॒ చేత॑సా పృథి॒వ్యాః .
తమా॒యవః॑ శు॒చయం॑తం పావ॒కం మం॒ద్రం హోతా॑రం దధిరే॒ యజి॑ష్ఠం .. 10.046.08
ద్యావా॒ యమ॒గ్నిం పృ॑థి॒వీ జని॑ష్టా॒మాప॒స్త్వష్టా॒ భృగ॑వో॒ యం సహో॑భిః .
ఈ॒ళేన్యం॑ ప్రథ॒మం మా॑త॒రిశ్వా॑ దే॒వాస్త॑తక్షు॒ర్మన॑వే॒ యజ॑త్రం .. 10.046.09
యం త్వా॑ దే॒వా ద॑ధి॒రే హ॑వ్య॒వాహం॑ పురు॒స్పృహో॒ మాను॑షాసో॒ యజ॑త్రం .
స యామ॑న్నగ్నే స్తువ॒తే వయో॑ ధాః॒ ప్ర దే॑వ॒యన్య॒శసః॒ సం హి పూ॒ర్వీః .. 10.046.10

జ॒గృ॒భ్మా తే॒ దక్షి॑ణమింద్ర॒ హస్తం॑ వసూ॒యవో॑ వసుపతే॒ వసూ॑నాం .
వి॒ద్మా హి త్వా॒ గోప॑తిం శూర॒ గోనా॑మ॒స్మభ్యం॑ చి॒త్రం వృష॑ణం ర॒యిం దాః॑ .. 10.047.01
స్వా॒యు॒ధం స్వవ॑సం సునీ॒థం చతుః॑సముద్రం ధ॒రుణం॑ రయీ॒ణాం .
చ॒ర్కృత్యం॒ శంస్యం॒ భూరి॑వారమ॒స్మభ్యం॑ చి॒త్రం వృష॑ణం ర॒యిం దాః॑ .. 10.047.02
సు॒బ్రహ్మా॑ణం దే॒వవం॑తం బృ॒హంత॑ము॒రుం గ॑భీ॒రం పృ॒థుబు॑ధ్నమింద్ర .
శ్రు॒తఋ॑షిము॒గ్రమ॑భిమాతి॒షాహ॑మ॒స్మభ్యం॑ చి॒త్రం వృష॑ణం ర॒యిం దాః॑ .. 10.047.03
స॒నద్వా॑జం॒ విప్ర॑వీరం॒ తరు॑త్రం ధన॒స్పృతం॑ శూశు॒వాంసం॑ సు॒దక్షం॑ .
ద॒స్యు॒హనం॑ పూ॒ర్భిద॑మింద్ర స॒త్యమ॒స్మభ్యం॑ చి॒త్రం వృష॑ణం ర॒యిం దాః॑ .. 10.047.04
అశ్వా॑వంతం ర॒థినం॑ వీ॒రవం॑తం సహ॒స్రిణం॑ శ॒తినం॒ వాజ॑మింద్ర .
భ॒ద్రవ్రా॑తం॒ విప్ర॑వీరం స్వ॒ర్షామ॒స్మభ్యం॑ చి॒త్రం వృష॑ణం ర॒యిం దాః॑ .. 10.047.05
ప్ర స॒ప్తగు॑మృ॒తధీ॑తిం సుమే॒ధాం బృహ॒స్పతిం॑ మ॒తిరచ్ఛా॑ జిగాతి .
య ఆం॑గిర॒సో నమ॑సోప॒సద్యో॒ఽస్మభ్యం॑ చి॒త్రం వృష॑ణం ర॒యిం దాః॑ .. 10.047.06
వనీ॑వానో॒ మమ॑ దూ॒తాస॒ ఇంద్రం॒ స్తోమా॑శ్చరంతి సుమ॒తీరి॑యా॒నాః .
హృ॒ది॒స్పృశో॒ మన॑సా వ॒చ్యమా॑నా అ॒స్మభ్యం॑ చి॒త్రం వృష॑ణం ర॒యిం దాః॑ .. 10.047.07
యత్త్వా॒ యామి॑ ద॒ద్ధి తన్న॑ ఇంద్ర బృ॒హంతం॒ క్షయ॒మస॑మం॒ జనా॑నాం .
అ॒భి తద్ద్యావా॑పృథి॒వీ గృ॑ణీతామ॒స్మభ్యం॑ చి॒త్రం వృష॑ణం ర॒యిం దాః॑ .. 10.047.08

అ॒హం భు॑వం॒ వసు॑నః పూ॒ర్వ్యస్పతి॑ర॒హం ధనా॑ని॒ సం జ॑యామి॒ శశ్వ॑తః .
మాం హ॑వంతే పి॒తరం॒ న జం॒తవో॒ఽహం దా॒శుషే॒ వి భ॑జామి॒ భోజ॑నం .. 10.048.01
అ॒హమింద్రో॒ రోధో॒ వక్షో॒ అథ॑ర్వణస్త్రి॒తాయ॒ గా అ॑జనయ॒మహే॒రధి॑ .
అ॒హం దస్యు॑భ్యః॒ పరి॑ నృ॒మ్ణమా ద॑దే గో॒త్రా శిక్షం॑దధీ॒చే మా॑త॒రిశ్వ॑నే .. 10.048.02
మహ్యం॒ త్వష్టా॒ వజ్ర॑మతక్షదాయ॒సం మయి॑ దే॒వాసో॑ఽవృజ॒న్నపి॒ క్రతుం॑ .
మమానీ॑కం॒ సూర్య॑స్యేవ దు॒ష్టరం॒ మామార్యం॑తి కృ॒తేన॒ కర్త్వే॑న చ .. 10.048.03
అ॒హమే॒తం గ॒వ్యయ॒మశ్వ్యం॑ ప॒శుం పు॑రీ॒షిణం॒ సాయ॑కేనా హిర॒ణ్యయం॑ .
పు॒రూ స॒హస్రా॒ ని శి॑శామి దా॒శుషే॒ యన్మా॒ సోమా॑స ఉ॒క్థినో॒ అమం॑దిషుః .. 10.048.04
అ॒హమింద్రో॒ న పరా॑ జిగ్య॒ ఇద్ధనం॒ న మృ॒త్యవేఽవ॑ తస్థే॒ కదా॑ చ॒న .
సోమ॒మిన్మా॑ సు॒న్వంతో॑ యాచతా॒ వసు॒ న మే॑ పూరవః స॒ఖ్యే రి॑షాథన .. 10.048.05
అ॒హమే॒తాంఛాశ్వ॑సతో॒ ద్వాద్వేంద్రం॒ యే వజ్రం॑ యు॒ధయేఽకృ॑ణ్వత .
ఆ॒హ్వయ॑మానా॒ఀ అవ॒ హన్మ॑నాహనం దృ॒ళ్హా వద॒న్నన॑మస్యుర్నమ॒స్వినః॑ .. 10.048.06
అ॒భీ॒3॒॑దమేక॒మేకో॑ అస్మి ని॒ష్షాళ॒భీ ద్వా కిము॒ త్రయః॑ కరంతి .
ఖలే॒ న ప॒ర్షాన్ప్రతి॑ హన్మి॒ భూరి॒ కిం మా॑ నిందంతి॒ శత్ర॑వోఽనిం॒ద్రాః .. 10.048.07
అ॒హం గుం॒గుభ్యో॑ అతిథి॒గ్వమిష్క॑ర॒మిషం॒ న వృ॑త్ర॒తురం॑ వి॒క్షు ధా॑రయం .
యత్ప॑ర్ణయ॒ఘ్న ఉ॒త వా॑ కరంజ॒హే ప్రాహం మ॒హే వృ॑త్ర॒హత్యే॒ అశు॑శ్రవి .. 10.048.08
ప్ర మే॒ నమీ॑ సా॒ప్య ఇ॒షే భు॒జే భూ॒ద్గవా॒మేషే॑ స॒ఖ్యా కృ॑ణుత ద్వి॒తా .
ది॒ద్యుం యద॑స్య సమి॒థేషు॑ మం॒హయ॒మాదిదే॑నం॒ శంస్య॑ము॒క్థ్యం॑ కరం .. 10.048.09
ప్ర నేమ॑స్మిందదృశే॒ సోమో॑ అం॒తర్గో॒పా నేమ॑మా॒విర॒స్థా కృ॑ణోతి .
స తి॒గ్మశృం॑గం వృష॒భం యుయు॑త్సంద్రు॒హస్త॑స్థౌ బహు॒లే బ॒ద్ధో అం॒తః .. 10.048.10
ఆ॒ది॒త్యానాం॒ వసూ॑నాం రు॒ద్రియా॑ణాం దే॒వో దే॒వానాం॒ న మి॑నామి॒ ధామ॑ .
తే మా॑ భ॒ద్రాయ॒ శవ॑సే తతక్షు॒రప॑రాజిత॒మస్తృ॑త॒మషా॑ళ్హం .. 10.048.11

అ॒హం దాం॑ గృణ॒తే పూర్వ్యం॒ వస్వ॒హం బ్రహ్మ॑ కృణవం॒ మహ్యం॒ వర్ధ॑నం .
అ॒హం భు॑వం॒ యజ॑మానస్య చోది॒తాయ॑జ్వనః సాక్షి॒ విశ్వ॑స్మి॒న్భరే॑ .. 10.049.01
మాం ధు॒రింద్రం॒ నామ॑ దే॒వతా॑ ది॒వశ్చ॒ గ్మశ్చా॒పాం చ॑ జం॒తవః॑ .
అ॒హం హరీ॒ వృష॑ణా॒ వివ్ర॑తా ర॒ఘూ అ॒హం వజ్రం॒ శవ॑సే ధృ॒ష్ణ్వా ద॑దే .. 10.049.02
అ॒హమత్కం॑ క॒వయే॑ శిశ్నథం॒ హథై॑ర॒హం కుత్స॑మావమా॒భిరూ॒తిభిః॑ .
అ॒హం శుష్ణ॑స్య॒ శ్నథి॑తా॒ వధ॑ర్యమం॒ న యో ర॒ర ఆర్యం॒ నామ॒ దస్య॑వే .. 10.049.03
అ॒హం పి॒తేవ॑ వేత॒సూఀర॒భిష్ట॑యే॒ తుగ్రం॒ కుత్సా॑య॒ స్మది॑భం చ రంధయం .
అ॒హం భు॑వం॒ యజ॑మానస్య రా॒జని॒ ప్ర యద్భరే॒ తుజ॑యే॒ న ప్రి॒యాధృషే॑ .. 10.049.04
అ॒హం రం॑ధయం॒ మృగ॑యం శ్రు॒తర్వ॑ణే॒ యన్మాజి॑హీత వ॒యునా॑ చ॒నాను॒షక్ .
అ॒హం వే॒శం న॒మ్రమా॒యవే॑ఽకరమ॒హం సవ్యా॑య॒ పడ్గృ॑భిమరంధయం .. 10.049.05
అ॒హం స యో నవ॑వాస్త్వం బృ॒హద్ర॑థం॒ సం వృ॒త్రేవ॒ దాసం॑ వృత్ర॒హారు॑జం .
యద్వ॒ర్ధయం॑తం ప్ర॒థయం॑తమాను॒షగ్దూ॒రే పా॒రే రజ॑సో రోచ॒నాక॑రం .. 10.049.06
అ॒హం సూర్య॑స్య॒ పరి॑ యామ్యా॒శుభిః॒ ప్రైత॒శేభి॒ర్వహ॑మాన॒ ఓజ॑సా .
యన్మా॑ సా॒వో మను॑ష॒ ఆహ॑ ని॒ర్ణిజ॒ ఋధ॑క్కృషే॒ దాసం॒ కృత్వ్యం॒ హథైః॑ .. 10.049.07
అ॒హం స॑ప్త॒హా నహు॑షో॒ నహు॑ష్టరః॒ ప్రాశ్రా॑వయం॒ శవ॑సా తు॒ర్వశం॒ యదుం॑ .
అ॒హం న్య1॒॑న్యం సహ॑సా॒ సహ॑స్కరం॒ నవ॒ వ్రాధ॑తో నవ॒తిం చ॑ వక్షయం .. 10.049.08
అ॒హం స॒ప్త స్ర॒వతో॑ ధారయం॒ వృషా॑ ద్రవి॒త్న్వః॑ పృథి॒వ్యాం సీ॒రా అధి॑ .
అ॒హమర్ణాం॑సి॒ వి తి॑రామి సు॒క్రతు॑ర్యు॒ధా వి॑దం॒ మన॑వే గా॒తుమి॒ష్టయే॑ .. 10.049.09
అ॒హం తదా॑సు ధారయం॒ యదా॑సు॒ న దే॒వశ్చ॒న త్వష్టాధా॑రయ॒ద్రుశ॑త్ .
స్పా॒ర్హం గవా॒మూధ॑స్సు వ॒క్షణా॒స్వా మధో॒ర్మధు॒ శ్వాత్ర్యం॒ సోమ॑మా॒శిరం॑ .. 10.049.10
ఏ॒వా దే॒వాఀ ఇంద్రో॑ వివ్యే॒ నౄన్ప్ర చ్యౌ॒త్నేన॑ మ॒ఘవా॑ స॒త్యరా॑ధాః .
విశ్వేత్తా తే॑ హరివః శచీవో॒ఽభి తు॒రాసః॑ స్వయశో గృణంతి .. 10.049.11

ప్ర వో॑ మ॒హే మంద॑మానా॒యాంధ॒సోఽర్చా॑ వి॒శ్వాన॑రాయ విశ్వా॒భువే॑ .
ఇంద్ర॑స్య॒ యస్య॒ సుమ॑ఖం॒ సహో॒ మహి॒ శ్రవో॑ నృ॒మ్ణం చ॒ రోద॑సీ సప॒ర్యతః॑ .. 10.050.01
సో చి॒న్ను సఖ్యా॒ నర్య॑ ఇ॒నః స్తు॒తశ్చ॒ర్కృత్య॒ ఇంద్రో॒ మావ॑తే॒ నరే॑ .
విశ్వా॑సు ధూ॒ర్షు వా॑జ॒కృత్యే॑షు సత్పతే వృ॒త్రే వా॒ప్స్వ1॒॑భి శూ॑ర మందసే .. 10.050.02
కే తే నర॑ ఇంద్ర॒ యే త॑ ఇ॒షే యే తే॑ సు॒మ్నం స॑ధ॒న్య1॒॑మియ॑క్షాన్ .
కే తే॒ వాజా॑యాసు॒ర్యా॑య హిన్విరే॒ కే అ॒ప్సు స్వాసూ॒ర్వరా॑సు॒ పౌంస్యే॑ .. 10.050.03
భువ॒స్త్వమిం॑ద్ర॒ బ్రహ్మ॑ణా మ॒హాన్భువో॒ విశ్వే॑షు॒ సవ॑నేషు య॒జ్ఞియః॑ .
భువో॒ నౄఀశ్చ్యౌ॒త్నో విశ్వ॑స్మి॒న్భరే॒ జ్యేష్ఠ॑శ్చ॒ మంత్రో॑ విశ్వచర్షణే .. 10.050.04
అవా॒ ను కం॒ జ్యాయా॑న్య॒జ్ఞవ॑నసో మ॒హీం త॒ ఓమా॑త్రాం కృ॒ష్టయో॑ విదుః .
అసో॒ ను క॑మ॒జరో॒ వర్ధా॑శ్చ॒ విశ్వేదే॒తా సవ॑నా తూతు॒మా కృ॑షే .. 10.050.05
ఏ॒తా విశ్వా॒ సవ॑నా తూతు॒మా కృ॑షే స్వ॒యం సూ॑నో సహసో॒ యాని॑ దధి॒షే .
వరా॑య తే॒ పాత్రం॒ ధర్మ॑ణే॒ తనా॑ య॒జ్ఞో మంత్రో॒ బ్రహ్మోద్య॑తం॒ వచః॑ .. 10.050.06
యే తే॑ విప్ర బ్రహ్మ॒కృతః॑ సు॒తే సచా॒ వసూ॑నాం చ॒ వసు॑నశ్చ దా॒వనే॑ .
ప్ర తే సు॒మ్నస్య॒ మన॑సా ప॒థా భు॑వ॒న్మదే॑ సు॒తస్య॑ సో॒మ్యస్యాంధ॑సః .. 10.050.07

మ॒హత్తదుల్బం॒ స్థవి॑రం॒ తదా॑సీ॒ద్యేనావి॑ష్టితః ప్రవి॒వేశి॑థా॒పః .
విశ్వా॑ అపశ్యద్బహు॒ధా తే॑ అగ్నే॒ జాత॑వేదస్త॒న్వో॑ దే॒వ ఏకః॑ .. 10.051.01
కో మా॑ దదర్శ కత॒మః స దే॒వో యో మే॑ త॒న్వో॑ బహు॒ధా ప॒ర్యప॑శ్యత్ .
క్వాహ॑ మిత్రావరుణా క్షియంత్య॒గ్నేర్విశ్వాః॑ స॒మిధో॑ దేవ॒యానీః॑ .. 10.051.02
ఐచ్ఛా॑మ త్వా బహు॒ధా జా॑తవేదః॒ ప్రవి॑ష్టమగ్నే అ॒ప్స్వోష॑ధీషు .
తం త్వా॑ య॒మో అ॑చికేచ్చిత్రభానో దశాంతరు॒ష్యాద॑తి॒రోచ॑మానం .. 10.051.03
హో॒త్రాద॒హం వ॑రుణ॒ బిభ్య॑దాయం॒ నేదే॒వ మా॑ యు॒నజ॒న్నత్ర॑ దే॒వాః .
తస్య॑ మే త॒న్వో॑ బహు॒ధా నివి॑ష్టా ఏ॒తమర్థం॒ న చి॑కేతా॒హమ॒గ్నిః .. 10.051.04
ఏహి॒ మను॑ర్దేవ॒యుర్య॒జ్ఞకా॑మోఽరం॒కృత్యా॒ తమ॑సి క్షేష్యగ్నే .
సు॒గాన్ప॒థః కృ॑ణుహి దేవ॒యానా॒న్వహ॑ హ॒వ్యాని॑ సుమన॒స్యమా॑నః .. 10.051.05
అ॒గ్నేః పూర్వే॒ భ్రాత॑రో॒ అర్థ॑మే॒తం ర॒థీవాధ్వా॑న॒మన్వావ॑రీవుః .
తస్మా॑ద్భి॒యా వ॑రుణ దూ॒రమా॑యం గౌ॒రో న క్షే॒ప్నోర॑విజే॒ జ్యాయాః॑ .. 10.051.06
కు॒ర్మస్త॒ ఆయు॑ర॒జరం॒ యద॑గ్నే॒ యథా॑ యు॒క్తో జా॑తవేదో॒ న రిష్యాః॑ .
అథా॑ వహాసి సుమన॒స్యమా॑నో భా॒గం దే॒వేభ్యో॑ హ॒విషః॑ సుజాత .. 10.051.07
ప్ర॒యా॒జాన్మే॑ అనుయా॒జాఀశ్చ॒ కేవ॑లా॒నూర్జ॑స్వంతం హ॒విషో॑ దత్త భా॒గం .
ఘృ॒తం చా॒పాం పురు॑షం॒ చౌష॑ధీనామ॒గ్నేశ్చ॑ దీ॒ర్ఘమాయు॑రస్తు దేవాః .. 10.051.08
తవ॑ ప్రయా॒జా అ॑నుయా॒జాశ్చ॒ కేవ॑ల॒ ఊర్జ॑స్వంతో హ॒విషః॑ సంతు భా॒గాః .
తవా॑గ్నే య॒జ్ఞో॒3॒॑ఽయమ॑స్తు॒ సర్వ॒స్తుభ్యం॑ నమంతాం ప్ర॒దిశ॒శ్చత॑స్రః .. 10.051.09

విశ్వే॑ దేవాః శా॒స్తన॑ మా॒ యథే॒హ హోతా॑ వృ॒తో మ॒నవై॒ యన్ని॒షద్య॑ .
ప్ర మే॑ బ్రూత భాగ॒ధేయం॒ యథా॑ వో॒ యేన॑ ప॒థా హ॒వ్యమా వో॒ వహా॑ని .. 10.052.01
అ॒హం హోతా॒ న్య॑సీదం॒ యజీ॑యా॒న్విశ్వే॑ దే॒వా మ॒రుతో॑ మా జునంతి .
అహ॑రహరశ్వి॒నాధ్వ॑ర్యవం వాం బ్ర॒హ్మా స॒మిద్భ॑వతి॒ సాహు॑తిర్వాం .. 10.052.02
అ॒యం యో హోతా॒ కిరు॒ స య॒మస్య॒ కమప్యూ॑హే॒ యత్స॑మం॒జంతి॑ దే॒వాః .
అహ॑రహర్జాయతే మా॒సిమా॒స్యథా॑ దే॒వా ద॑ధిరే హవ్య॒వాహం॑ .. 10.052.03
మాం దే॒వా ద॑ధిరే హవ్య॒వాహ॒మప॑మ్లుక్తం బ॒హు కృ॒చ్ఛ్రా చరం॑తం .
అ॒గ్నిర్వి॒ద్వాన్య॒జ్ఞం నః॑ కల్పయాతి॒ పంచ॑యామం త్రి॒వృతం॑ స॒ప్తతం॑తుం .. 10.052.04
ఆ వో॑ యక్ష్యమృత॒త్వం సు॒వీరం॒ యథా॑ వో దేవా॒ వరి॑వః॒ కరా॑ణి .
ఆ బా॒హ్వోర్వజ్ర॒మింద్ర॑స్య ధేయా॒మథే॒మా విశ్వాః॒ పృత॑నా జయాతి .. 10.052.05
త్రీణి॑ శ॒తా త్రీ స॒హస్రా॑ణ్య॒గ్నిం త్రిం॒శచ్చ॑ దే॒వా నవ॑ చాసపర్యన్ .
ఔక్ష॑న్ఘృ॒తైరస్తృ॑ణన్బ॒ర్హిర॑స్మా॒ ఆదిద్ధోతా॑రం॒ న్య॑సాదయంత .. 10.052.06

యమైచ్ఛా॑మ॒ మన॑సా॒ సో॒3॒॑ఽయమాగా॑ద్య॒జ్ఞస్య॑ వి॒ద్వాన్పరు॑షశ్చికి॒త్వాన్ .
స నో॑ యక్షద్దే॒వతా॑తా॒ యజీ॑యా॒న్ని హి షత్స॒దంత॑రః॒ పూర్వో॑ అ॒స్మత్ .. 10.053.01
అరా॑ధి॒ హోతా॑ ని॒షదా॒ యజీ॑యాన॒భి ప్రయాం॑సి॒ సుధి॑తాని॒ హి ఖ్యత్ .
యజా॑మహై య॒జ్ఞియా॒న్హంత॑ దే॒వాఀ ఈళా॑మహా॒ ఈడ్యా॒ఀ ఆజ్యే॑న .. 10.053.02
సా॒ధ్వీమ॑కర్దే॒వవీ॑తిం నో అ॒ద్య య॒జ్ఞస్య॑ జి॒హ్వామ॑విదామ॒ గుహ్యాం॑ .
స ఆయు॒రాగా॑త్సుర॒భిర్వసా॑నో భ॒ద్రామ॑కర్దే॒వహూ॑తిం నో అ॒ద్య .. 10.053.03
తద॒ద్య వా॒చః ప్ర॑థ॒మం మ॑సీయ॒ యేనాసు॑రాఀ అ॒భి దే॒వా అసా॑మ .
ఊర్జా॑ద ఉ॒త య॑జ్ఞియాసః॒ పంచ॑ జనా॒ మమ॑ హో॒త్రం జు॑షధ్వం .. 10.053.04
పంచ॒ జనా॒ మమ॑ హో॒త్రం జు॑షంతాం॒ గోజా॑తా ఉ॒త యే య॒జ్ఞియా॑సః .
పృ॒థి॒వీ నః॒ పార్థి॑వాత్పా॒త్వంహ॑సో॒ఽన్తరి॑క్షం ది॒వ్యాత్పా॑త్వ॒స్మాన్ .. 10.053.05
తంతుం॑ త॒న్వన్రజ॑సో భా॒నుమన్వి॑హి॒ జ్యోతి॑ష్మతః ప॒థో ర॑క్ష ధి॒యా కృ॒తాన్ .
అ॒ను॒ల్బ॒ణం వ॑యత॒ జోగు॑వా॒మపో॒ మను॑ర్భవ జ॒నయా॒ దైవ్యం॒ జనం॑ .. 10.053.06
అ॒క్షా॒నహో॑ నహ్యతనో॒త సో॑మ్యా॒ ఇష్కృ॑ణుధ్వం రశ॒నా ఓత పిం॑శత .
అ॒ష్టావం॑ధురం వహతా॒భితో॒ రథం॒ యేన॑ దే॒వాసో॒ అన॑యన్న॒భి ప్రి॒యం .. 10.053.07
అశ్మ॑న్వతీ రీయతే॒ సం ర॑భధ్వ॒ముత్తి॑ష్ఠత॒ ప్ర త॑రతా సఖాయః .
అత్రా॑ జహామ॒ యే అస॒న్నశే॑వాః శి॒వాన్వ॒యముత్త॑రేమా॒భి వాజా॑న్ .. 10.053.08
త్వష్టా॑ మా॒యా వే॑ద॒పసా॑మ॒పస్త॑మో॒ బిభ్ర॒త్పాత్రా॑ దేవ॒పానా॑ని॒ శంత॑మా .
శిశీ॑తే నూ॒నం ప॑ర॒శుం స్వా॑య॒సం యేన॑ వృ॒శ్చాదేత॑శో॒ బ్రహ్మ॑ణ॒స్పతిః॑ .. 10.053.09
స॒తో నూ॒నం క॑వయః॒ సం శి॑శీత॒ వాశీ॑భి॒ర్యాభి॑ర॒మృతా॑య॒ తక్ష॑థ .
వి॒ద్వాంసః॑ ప॒దా గుహ్యా॑ని కర్తన॒ యేన॑ దే॒వాసో॑ అమృత॒త్వమా॑న॒శుః .. 10.053.10
గర్భే॒ యోషా॒మద॑ధుర్వ॒త్సమా॒సన్య॑పీ॒చ్యే॑న॒ మన॑సో॒త జి॒హ్వయా॑ .
స వి॒శ్వాహా॑ సు॒మనా॑ యో॒గ్యా అ॒భి సి॑షా॒సని॑ర్వనతే కా॒ర ఇజ్జితిం॑ .. 10.053.11

తాం సు తే॑ కీ॒ర్తిం మ॑ఘవన్మహి॒త్వా యత్త్వా॑ భీ॒తే రోద॑సీ॒ అహ్వ॑యేతాం .
ప్రావో॑ దే॒వాఀ ఆతి॑రో॒ దాస॒మోజః॑ ప్ర॒జాయై॑ త్వస్యై॒ యదశి॑క్ష ఇంద్ర .. 10.054.01
యదచ॑రస్త॒న్వా॑ వావృధా॒నో బలా॑నీంద్ర ప్రబ్రువా॒ణో జనే॑షు .
మా॒యేత్సా తే॒ యాని॑ యు॒ద్ధాన్యా॒హుర్నాద్య శత్రుం॑ న॒ను పు॒రా వి॑విత్సే .. 10.054.02
క ఉ॒ ను తే॑ మహి॒మనః॑ సమస్యా॒స్మత్పూర్వ॒ ఋష॒యోఽన్త॑మాపుః .
యన్మా॒తరం॑ చ పి॒తరం॑ చ సా॒కమజ॑నయథాస్త॒న్వ1॒ః॑ స్వాయాః॑ .. 10.054.03
చ॒త్వారి॑ తే అసు॒ర్యా॑ణి॒ నామాదా॑భ్యాని మహి॒షస్య॑ సంతి .
త్వమం॒గ తాని॒ విశ్వా॑ని విత్సే॒ యేభిః॒ కర్మా॑ణి మఘవంచ॒కర్థ॑ .. 10.054.04
త్వం విశ్వా॑ దధిషే॒ కేవ॑లాని॒ యాన్యా॒విర్యా చ॒ గుహా॒ వసూ॑ని .
కామ॒మిన్మే॑ మఘవ॒న్మా వి తా॑రీ॒స్త్వమా॑జ్ఞా॒తా త్వమిం॑ద్రాసి దా॒తా .. 10.054.05
యో అద॑ధా॒జ్జ్యోతి॑షి॒ జ్యోతి॑రం॒తర్యో అసృ॑జ॒న్మధు॑నా॒ సం మధూ॑ని .
అధ॑ ప్రి॒యం శూ॒షమింద్రా॑య॒ మన్మ॑ బ్రహ్మ॒కృతో॑ బృ॒హదు॑క్థాదవాచి .. 10.054.06

దూ॒రే తన్నామ॒ గుహ్యం॑ పరా॒చైర్యత్త్వా॑ భీ॒తే అహ్వ॑యేతాం వయో॒ధై .
ఉద॑స్తభ్నాః పృథి॒వీం ద్యామ॒భీకే॒ భ్రాతుః॑ పు॒త్రాన్మ॑ఘవంతిత్విషా॒ణః .. 10.055.01
మ॒హత్తన్నామ॒ గుహ్యం॑ పురు॒స్పృగ్యేన॑ భూ॒తం జ॒నయో॒ యేన॒ భవ్యం॑ .
ప్ర॒త్నం జా॒తం జ్యోతి॒ర్యద॑స్య ప్రి॒యం ప్రి॒యాః సమ॑విశంత॒ పంచ॑ .. 10.055.02
ఆ రోద॑సీ అపృణా॒దోత మధ్యం॒ పంచ॑ దే॒వాఀ ఋ॑తు॒శః స॒ప్తస॑ప్త .
చతు॑స్త్రింశతా పురు॒ధా వి చ॑ష్టే॒ సరూ॑పేణ॒ జ్యోతి॑షా॒ వివ్ర॑తేన .. 10.055.03
యదు॑ష॒ ఔచ్ఛః॑ ప్రథ॒మా వి॒భానా॒మజ॑నయో॒ యేన॑ పు॒ష్టస్య॑ పు॒ష్టం .
యత్తే॑ జామి॒త్వమవ॑రం॒ పర॑స్యా మ॒హన్మ॑హ॒త్యా అ॑సుర॒త్వమేకం॑ .. 10.055.04
వి॒ధుం ద॑ద్రా॒ణం సమ॑నే బహూ॒నాం యువా॑నం॒ సంతం॑ పలి॒తో జ॑గార .
దే॒వస్య॑ పశ్య॒ కావ్యం॑ మహి॒త్వాద్యా మ॒మార॒ స హ్యః సమా॑న .. 10.055.05
శాక్మ॑నా శా॒కో అ॑రు॒ణః సు॑ప॒ర్ణ ఆ యో మ॒హః శూరః॑ స॒నాదనీ॑ళః .
యచ్చి॒కేత॑ స॒త్యమిత్తన్న మోఘం॒ వసు॑ స్పా॒ర్హము॒త జేతో॒త దాతా॑ .. 10.055.06
ఐభి॑ర్దదే॒ వృష్ణ్యా॒ పౌంస్యా॑ని॒ యేభి॒రౌక్ష॑ద్వృత్ర॒హత్యా॑య వ॒జ్రీ .
యే కర్మ॑ణః క్రి॒యమా॑ణస్య మ॒హ్న ఋ॑తేక॒ర్మము॒దజా॑యంత దే॒వాః .. 10.055.07
యు॒జా కర్మా॑ణి జ॒నయ॑న్వి॒శ్వౌజా॑ అశస్తి॒హా వి॒శ్వమ॑నాస్తురా॒షాట్ .
పీ॒త్వీ సోమ॑స్య ది॒వ ఆ వృ॑ధా॒నః శూరో॒ నిర్యు॒ధాధ॑మ॒ద్దస్యూ॑న్ .. 10.055.08

ఇ॒దం త॒ ఏకం॑ ప॒ర ఊ॑ త॒ ఏకం॑ తృ॒తీయే॑న॒ జ్యోతి॑షా॒ సం వి॑శస్వ .
సం॒వేశ॑నే త॒న్వ1॒॑శ్చారు॑రేధి ప్రి॒యో దే॒వానాం॑ పర॒మే జ॒నిత్రే॑ .. 10.056.01
త॒నూష్టే॑ వాజింత॒న్వం1॒॑ నయం॑తీ వా॒మమ॒స్మభ్యం॒ ధాతు॒ శర్మ॒ తుభ్యం॑ .
అహ్రు॑తో మ॒హో ధ॒రుణా॑య దే॒వాంది॒వీ॑వ॒ జ్యోతిః॒ స్వమా మి॑మీయాః .. 10.056.02
వా॒జ్య॑సి॒ వాజి॑నేనా సువే॒నీః సు॑వి॒తః స్తోమం॑ సువి॒తో దివం॑ గాః .
సు॒వి॒తో ధర్మ॑ ప్రథ॒మాను॑ స॒త్యా సు॑వి॒తో దే॒వాన్సు॑వి॒తోఽను॒ పత్మ॑ .. 10.056.03
మ॒హి॒మ్న ఏ॑షాం పి॒తర॑శ్చ॒నేశి॑రే దే॒వా దే॒వేష్వ॑దధు॒రపి॒ క్రతుం॑ .
సమ॑వివ్యచురు॒త యాన్యత్వి॑షు॒రైషాం॑ త॒నూషు॒ ని వి॑విశుః॒ పునః॑ .. 10.056.04
సహో॑భి॒ర్విశ్వం॒ పరి॑ చక్రమూ॒ రజః॒ పూర్వా॒ ధామా॒న్యమి॑తా॒ మిమా॑నాః .
త॒నూషు॒ విశ్వా॒ భువ॑నా॒ ని యే॑మిరే॒ ప్రాసా॑రయంత పురు॒ధ ప్ర॒జా అను॑ .. 10.056.05
ద్విధా॑ సూ॒నవోఽసు॑రం స్వ॒ర్విద॒మాస్థా॑పయంత తృ॒తీయే॑న॒ కర్మ॑ణా .
స్వాం ప్ర॒జాం పి॒తరః॒ పిత్ర్యం॒ సహ॒ ఆవ॑రేష్వదధు॒స్తంతు॒మాత॑తం .. 10.056.06
నా॒వా న క్షోదః॑ ప్ర॒దిశః॑ పృథి॒వ్యాః స్వ॒స్తిభి॒రతి॑ దు॒ర్గాణి॒ విశ్వా॑ .
స్వాం ప్ర॒జాం బృ॒హదు॑క్థో మహి॒త్వావ॑రేష్వదధా॒దా పరే॑షు .. 10.056.07

మా ప్ర గా॑మ ప॒థో వ॒యం మా య॒జ్ఞాదిం॑ద్ర సో॒మినః॑ .
మాంతః స్థు॑ర్నో॒ అరా॑తయః .. 10.057.01
యో య॒జ్ఞస్య॑ ప్ర॒సాధ॑న॒స్తంతు॑ర్దే॒వేష్వాత॑తః .
తమాహు॑తం నశీమహి .. 10.057.02
మనో॒ న్వా హు॑వామహే నారాశం॒సేన॒ సోమే॑న .
పి॒తౄ॒ణాం చ॒ మన్మ॑భిః .. 10.057.03
ఆ త॑ ఏతు॒ మనః॒ పునః॒ క్రత్వే॒ దక్షా॑య జీ॒వసే॑ .
జ్యోక్చ॒ సూర్యం॑ దృ॒శే .. 10.057.04
పున॑ర్నః పితరో॒ మనో॒ దదా॑తు॒ దైవ్యో॒ జనః॑ .
జీ॒వం వ్రాతం॑ సచేమహి .. 10.057.05
వ॒యం సో॑మ వ్ర॒తే తవ॒ మన॑స్త॒నూషు॒ బిభ్ర॑తః .
ప్ర॒జావం॑తః సచేమహి .. 10.057.06

యత్తే॑ య॒మం వై॑వస్వ॒తం మనో॑ జ॒గామ॑ దూర॒కం .
తత్త॒ ఆ వ॑ర్తయామసీ॒హ క్షయా॑య జీ॒వసే॑ .. 10.058.01
యత్తే॒ దివం॒ యత్పృ॑థి॒వీం మనో॑ జ॒గామ॑ దూర॒కం .
తత్త॒ ఆ వ॑ర్తయామసీ॒హ క్షయా॑య జీ॒వసే॑ .. 10.058.02
యత్తే॒ భూమిం॒ చతు॑ర్భృష్టిం॒ మనో॑ జ॒గామ॑ దూర॒కం .
తత్త॒ ఆ వ॑ర్తయామసీ॒హ క్షయా॑య జీ॒వసే॑ .. 10.058.03
యత్తే॒ చత॑స్రః ప్ర॒దిశో॒ మనో॑ జ॒గామ॑ దూర॒కం .
తత్త॒ ఆ వ॑ర్తయామసీ॒హ క్షయా॑య జీ॒వసే॑ .. 10.058.04
యత్తే॑ సము॒ద్రమ॑ర్ణ॒వం మనో॑ జ॒గామ॑ దూర॒కం .
తత్త॒ ఆ వ॑ర్తయామసీ॒హ క్షయా॑య జీ॒వసే॑ .. 10.058.05
యత్తే॒ మరీ॑చీః ప్ర॒వతో॒ మనో॑ జ॒గామ॑ దూర॒కం .
తత్త॒ ఆ వ॑ర్తయామసీ॒హ క్షయా॑య జీ॒వసే॑ .. 10.058.06
యత్తే॑ అ॒పో యదోష॑ధీ॒ర్మనో॑ జ॒గామ॑ దూర॒కం .
తత్త॒ ఆ వ॑ర్తయామసీ॒హ క్షయా॑య జీ॒వసే॑ .. 10.058.07
యత్తే॒ సూర్యం॒ యదు॒షసం॒ మనో॑ జ॒గామ॑ దూర॒కం .
తత్త॒ ఆ వ॑ర్తయామసీ॒హ క్షయా॑య జీ॒వసే॑ .. 10.058.08
యత్తే॒ పర్వ॑తాన్బృహ॒తో మనో॑ జ॒గామ॑ దూర॒కం .
తత్త॒ ఆ వ॑ర్తయామసీ॒హ క్షయా॑య జీ॒వసే॑ .. 10.058.09
యత్తే॒ విశ్వ॑మి॒దం జగ॒న్మనో॑ జ॒గామ॑ దూర॒కం .
తత్త॒ ఆ వ॑ర్తయామసీ॒హ క్షయా॑య జీ॒వసే॑ .. 10.058.10
యత్తే॒ పరాః॑ పరా॒వతో॒ మనో॑ జ॒గామ॑ దూర॒కం .
తత్త॒ ఆ వ॑ర్తయామసీ॒హ క్షయా॑య జీ॒వసే॑ .. 10.058.11
యత్తే॑ భూ॒తం చ॒ భవ్యం॑ చ॒ మనో॑ జ॒గామ॑ దూర॒కం .
తత్త॒ ఆ వ॑ర్తయామసీ॒హ క్షయా॑య జీ॒వసే॑ .. 10.058.12

ప్ర తా॒ర్యాయుః॑ ప్రత॒రం నవీ॑యః॒ స్థాతా॑రేవ॒ క్రతు॑మతా॒ రథ॑స్య .
అధ॒ చ్యవా॑న॒ ఉత్త॑వీ॒త్యర్థం॑ పరాత॒రం సు నిరృ॑తిర్జిహీతాం .. 10.059.01
సామ॒న్ను రా॒యే ని॑ధి॒మన్న్వన్నం॒ కరా॑మహే॒ సు పు॑రు॒ధ శ్రవాం॑సి .
తా నో॒ విశ్వా॑ని జరి॒తా మ॑మత్తు పరాత॒రం సు నిరృ॑తిర్జిహీతాం .. 10.059.02
అ॒భీ ష్వ1॒॑ర్యః పౌంస్యై॑ర్భవేమ॒ ద్యౌర్న భూమిం॑ గి॒రయో॒ నాజ్రా॑న్ .
తా నో॒ విశ్వా॑ని జరి॒తా చి॑కేత పరాత॒రం సు నిరృ॑తిర్జిహీతాం .. 10.059.03
మో షు ణః॑ సోమ మృ॒త్యవే॒ పరా॑ దాః॒ పశ్యే॑మ॒ ను సూర్య॑ము॒చ్చరం॑తం .
ద్యుభి॑ర్హి॒తో జ॑రి॒మా సూ నో॑ అస్తు పరాత॒రం సు నిరృ॑తిర్జిహీతాం .. 10.059.04
అసు॑నీతే॒ మనో॑ అ॒స్మాసు॑ ధారయ జీ॒వాత॑వే॒ సు ప్ర తి॑రా న॒ ఆయుః॑ .
రా॒రం॒ధి నః॒ సూర్య॑స్య సం॒దృశి॑ ఘృ॒తేన॒ త్వం త॒న్వం॑ వర్ధయస్వ .. 10.059.05
అసు॑నీతే॒ పున॑ర॒స్మాసు॒ చక్షుః॒ పునః॑ ప్రా॒ణమి॒హ నో॑ ధేహి॒ భోగం॑ .
జ్యోక్ప॑శ్యేమ॒ సూర్య॑ము॒చ్చరం॑త॒మను॑మతే మృ॒ళయా॑ నః స్వ॒స్తి .. 10.059.06
పున॑ర్నో॒ అసుం॑ పృథి॒వీ ద॑దాతు॒ పున॒ర్ద్యౌర్దే॒వీ పున॑రం॒తరి॑క్షం .
పున॑ర్నః॒ సోమ॑స్త॒న్వం॑ దదాతు॒ పునః॑ పూ॒షా ప॒థ్యాం॒3॒॑ యా స్వ॒స్తిః .. 10.059.07
శం రోద॑సీ సు॒బంధ॑వే య॒హ్వీ ఋ॒తస్య॑ మా॒తరా॑ .
భర॑తా॒మప॒ యద్రపో॒ ద్యౌః పృ॑థివి క్ష॒మా రపో॒ మో షు తే॒ కిం చ॒నామ॑మత్ .. 10.059.08
అవ॑ ద్వ॒కే అవ॑ త్రి॒కా ది॒వశ్చ॑రంతి భేష॒జా .
క్ష॒మా చ॑రి॒ష్ణ్వే॑క॒కం భర॑తా॒మప॒ యద్రపో॒ ద్యౌః పృ॑థివి క్ష॒మా రపో॒ మో షు తే॒ కిం చ॒నామ॑మత్ .. 10.059.09
సమిం॑ద్రేరయ॒ గామ॑న॒డ్వాహం॒ య ఆవ॑హదుశీ॒నరా॑ణ్యా॒ అనః॑ .
భర॑తా॒మప॒ యద్రపో॒ ద్యౌః పృ॑థివి క్ష॒మా రపో॒ మో షు తే॒ కిం చ॒నామ॑మత్ .. 10.059.10

ఆ జనం॑ త్వే॒షసం॑దృశం॒ మాహీ॑నానా॒ముప॑స్తుతం .
అగ॑న్మ॒ బిభ్ర॑తో॒ నమః॑ .. 10.060.01
అస॑మాతిం ని॒తోశ॑నం త్వే॒షం ని॑య॒యినం॒ రథం॑ .
భ॒జేర॑థస్య॒ సత్ప॑తిం .. 10.060.02
యో జనా॑న్మహి॒షాఀ ఇ॑వాతిత॒స్థౌ పవీ॑రవాన్ .
ఉ॒తాప॑వీరవాన్యు॒ధా .. 10.060.03
యస్యే॑క్ష్వా॒కురుప॑ వ్ర॒తే రే॒వాన్మ॑రా॒య్యేధ॑తే .
ది॒వీ॑వ॒ పంచ॑ కృ॒ష్టయః॑ .. 10.060.04
ఇంద్ర॑ క్ష॒త్రాస॑మాతిషు॒ రథ॑ప్రోష్ఠేషు ధారయ .
ది॒వీ॑వ॒ సూర్యం॑ దృ॒శే .. 10.060.05
అ॒గస్త్య॑స్య॒ నద్భ్యః॒ సప్తీ॑ యునక్షి॒ రోహి॑తా .
ప॒ణీన్న్య॑క్రమీర॒భి విశ్వా॑న్రాజన్నరా॒ధసః॑ .. 10.060.06
అ॒యం మా॒తాయం పి॒తాయం జీ॒వాతు॒రాగ॑మత్ .
ఇ॒దం తవ॑ ప్ర॒సర్ప॑ణం॒ సుబం॑ధ॒వేహి॒ నిరి॑హి .. 10.060.07
యథా॑ యు॒గం వ॑ర॒త్రయా॒ నహ్యం॑తి ధ॒రుణా॑య॒ కం .
ఏ॒వా దా॑ధార తే॒ మనో॑ జీ॒వాత॑వే॒ న మృ॒త్యవేఽథో॑ అరి॒ష్టతా॑తయే .. 10.060.08
యథే॒యం పృ॑థి॒వీ మ॒హీ దా॒ధారే॒మాన్వన॒స్పతీ॑న్ .
ఏ॒వా దా॑ధార తే॒ మనో॑ జీ॒వాత॑వే॒ న మృ॒త్యవేఽథో॑ అరి॒ష్టతా॑తయే .. 10.060.09
య॒మాద॒హం వై॑వస్వ॒తాత్సు॒బంధో॒ర్మన॒ ఆభ॑రం .
జీ॒వాత॑వే॒ న మృ॒త్యవేఽథో॑ అరి॒ష్టతా॑తయే .. 10.060.10
న్య1॒॑గ్వాతోఽవ॑ వాతి॒ న్య॑క్తపతి॒ సూర్యః॑ .
నీ॒చీన॑మ॒ఘ్న్యా దు॑హే॒ న్య॑గ్భవతు తే॒ రపః॑ .. 10.060.11
అ॒యం మే॒ హస్తో॒ భగ॑వాన॒యం మే॒ భగ॑వత్తరః .
అ॒యం మే॑ వి॒శ్వభే॑షజో॒ఽయం శి॒వాభి॑మర్శనః .. 10.060.12

ఇ॒దమి॒త్థా రౌద్రం॑ గూ॒ర్తవ॑చా॒ బ్రహ్మ॒ క్రత్వా॒ శచ్యా॑మం॒తరా॒జౌ .
క్రా॒ణా యద॑స్య పి॒తరా॑ మంహనే॒ష్ఠాః పర్ష॑త్ప॒క్థే అహ॒న్నా స॒ప్త హోతౄ॑న్ .. 10.061.01
స ఇద్దా॒నాయ॒ దభ్యా॑య వ॒న్వంచ్యవా॑నః॒ సూదై॑రమిమీత॒ వేదిం॑ .
తూర్వ॑యాణో గూ॒ర్తవ॑చస్తమః॒ క్షోదో॒ న రేత॑ ఇ॒తఊ॑తి సించత్ .. 10.061.02
మనో॒ న యేషు॒ హవ॑నేషు తి॒గ్మం విపః॒ శచ్యా॑ వను॒థో ద్రవం॑తా .
ఆ యః శర్యా॑భిస్తువినృ॒మ్ణో అ॒స్యాశ్రీ॑ణీతా॒దిశం॒ గభ॑స్తౌ .. 10.061.03
కృ॒ష్ణా యద్గోష్వ॑రు॒ణీషు॒ సీద॑ద్ది॒వో నపా॑తాశ్వినా హువే వాం .
వీ॒తం మే॑ య॒జ్ఞమా గ॑తం మే॒ అన్నం॑ వవ॒న్వాంసా॒ నేష॒మస్మృ॑తధ్రూ .. 10.061.04
ప్రథి॑ష్ట॒ యస్య॑ వీ॒రక॑ర్మమి॒ష్ణదను॑ష్ఠితం॒ ను నర్యో॒ అపౌ॑హత్ .
పున॒స్తదా వృ॑హతి॒ యత్క॒నాయా॑ దుహి॒తురా అను॑భృతమన॒ర్వా .. 10.061.05
మ॒ధ్యా యత్కర్త్వ॒మభ॑వద॒భీకే॒ కామం॑ కృణ్వా॒నే పి॒తరి॑ యువ॒త్యాం .
మ॒నా॒నగ్రేతో॑ జహతుర్వి॒యంతా॒ సానౌ॒ నిషి॑క్తం సుకృ॒తస్య॒ యోనౌ॑ .. 10.061.06
పి॒తా యత్స్వాం దు॑హి॒తర॑మధి॒ష్కన్క్ష్మ॒యా రేతః॑ సంజగ్మా॒నో ని షిం॑చత్ .
స్వా॒ధ్యో॑ఽజనయ॒న్బ్రహ్మ॑ దే॒వా వాస్తో॒ష్పతిం॑ వ్రత॒పాం నిర॑తక్షన్ .. 10.061.07
స ఈం॒ వృషా॒ న ఫేన॑మస్యదా॒జౌ స్మదా పరై॒దప॑ ద॒భ్రచే॑తాః .
సర॑త్ప॒దా న దక్షి॑ణా పరా॒వృఙ్న తా ను మే॑ పృశ॒న్యో॑ జగృభ్రే .. 10.061.08
మ॒క్షూ న వహ్నిః॑ ప్ర॒జాయా॑ ఉప॒బ్దిర॒గ్నిం న న॒గ్న ఉప॑ సీద॒దూధః॑ .
సని॑తే॒ధ్మం సని॑తో॒త వాజం॒ స ధ॒ర్తా జ॑జ్ఞే॒ సహ॑సా యవీ॒యుత్ .. 10.061.09
మ॒క్షూ క॒నాయాః॑ స॒ఖ్యం నవ॑గ్వా ఋ॒తం వదం॑త ఋ॒తయు॑క్తిమగ్మన్ .
ద్వి॒బర్హ॑సో॒ య ఉప॑ గో॒పమాగు॑రదక్షి॒ణాసో॒ అచ్యు॑తా దుదుక్షన్ .. 10.061.10
మ॒క్షూ క॒నాయాః॑ స॒ఖ్యం నవీ॑యో॒ రాధో॒ న రేత॑ ఋ॒తమిత్తు॑రణ్యన్ .
శుచి॒ యత్తే॒ రేక్ణ॒ ఆయ॑జంత సబ॒ర్దుఘా॑యాః॒ పయ॑ ఉ॒స్రియా॑యాః .. 10.061.11
ప॒శ్వా యత్ప॒శ్చా వియు॑తా బు॒ధంతేతి॑ బ్రవీతి వ॒క్తరీ॒ రరా॑ణః .
వసో॑ర్వసు॒త్వా కా॒రవో॑ఽనే॒హా విశ్వం॑ వివేష్టి॒ ద్రవి॑ణ॒ముప॒ క్షు .. 10.061.12
తదిన్న్వ॑స్య పరి॒షద్వా॑నో అగ్మన్పు॒రూ సదం॑తో నార్ష॒దం బి॑భిత్సన్ .
వి శుష్ణ॑స్య॒ సంగ్ర॑థితమన॒ర్వా వి॒దత్పు॑రుప్రజా॒తస్య॒ గుహా॒ యత్ .. 10.061.13
భర్గో॑ హ॒ నామో॒త యస్య॑ దే॒వాః స్వ1॒॑ర్ణ యే త్రి॑షధ॒స్థే ని॑షే॒దుః .
అ॒గ్నిర్హ॒ నామో॒త జా॒తవే॑దాః శ్రు॒ధీ నో॑ హోతరృ॒తస్య॒ హోతా॒ధ్రుక్ .. 10.061.14
ఉ॒త త్యా మే॒ రౌద్రా॑వర్చి॒మంతా॒ నాస॑త్యావింద్ర గూ॒ర్తయే॒ యజ॑ధ్యై .
మ॒ను॒ష్వద్వృ॒క్తబ॑ర్హిషే॒ రరా॑ణా మం॒దూ హి॒తప్ర॑యసా వి॒క్షు యజ్యూ॑ .. 10.061.15
అ॒యం స్తు॒తో రాజా॑ వంది వే॒ధా అ॒పశ్చ॒ విప్ర॑స్తరతి॒ స్వసే॑తుః .
స క॒క్షీవం॑తం రేజయ॒త్సో అ॒గ్నిం నే॒మిం న చ॒క్రమర్వ॑తో రఘు॒ద్రు .. 10.061.16
స ద్వి॒బంధు॑ర్వైతర॒ణో యష్టా॑ సబ॒ర్ధుం ధే॒నుమ॒స్వం॑ దు॒హధ్యై॑ .
సం యన్మి॒త్రావరు॑ణా వృం॒జ ఉ॒క్థైర్జ్యేష్ఠే॑భిరర్య॒మణం॒ వరూ॑థైః .. 10.061.17
తద్బం॑ధుః సూ॒రిర్ది॒వి తే॑ ధియం॒ధా నాభా॒నేది॑ష్ఠో రపతి॒ ప్ర వేన॑న్ .
సా నో॒ నాభిః॑ పర॒మాస్య వా॑ ఘా॒హం తత్ప॒శ్చా క॑తి॒థశ్చి॑దాస .. 10.061.18
ఇ॒యం మే॒ నాభి॑రి॒హ మే॑ స॒ధస్థ॑మి॒మే మే॑ దే॒వా అ॒యమ॑స్మి॒ సర్వః॑ .
ద్వి॒జా అహ॑ ప్రథమ॒జా ఋ॒తస్యే॒దం ధే॒నుర॑దుహ॒జ్జాయ॑మానా .. 10.061.19
అధా॑సు మం॒ద్రో అ॑ర॒తిర్వి॒భావావ॑ స్యతి ద్వివర్త॒నిర్వ॑నే॒షాట్ .
ఊ॒ర్ధ్వా యచ్ఛ్రేణి॒ర్న శిశు॒ర్దన్మ॒క్షూ స్థి॒రం శే॑వృ॒ధం సూ॑త మా॒తా .. 10.061.20
అధా॒ గావ॒ ఉప॑మాతిం క॒నాయా॒ అను॑ శ్వాం॒తస్య॒ కస్య॑ చి॒త్పరే॑యుః .
శ్రు॒ధి త్వం సు॑ద్రవిణో న॒స్త్వం యా॑ళాశ్వ॒ఘ్నస్య॑ వావృధే సూ॒నృతా॑భిః .. 10.061.21
అధ॒ త్వమిం॑ద్ర వి॒ద్ధ్య1॒॑స్మాన్మ॒హో రా॒యే నృ॑పతే॒ వజ్ర॑బాహుః .
రక్షా॑ చ నో మ॒ఘోనః॑ పా॒హి సూ॒రీన॑నే॒హస॑స్తే హరివో అ॒భిష్టౌ॑ .. 10.061.22
అధ॒ యద్రా॑జానా॒ గవి॑ష్టౌ॒ సర॑త్సర॒ణ్యుః కా॒రవే॑ జర॒ణ్యుః .
విప్రః॒ ప్రేష్ఠః॒ స హ్యే॑షాం బ॒భూవ॒ పరా॑ చ॒ వక్ష॑దు॒త ప॑ర్షదేనాన్ .. 10.061.23
అధా॒ న్వ॑స్య॒ జేన్య॑స్య పు॒ష్టౌ వృథా॒ రేభం॑త ఈమహే॒ తదూ॒ ను .
స॒ర॒ణ్యుర॑స్య సూ॒నురశ్వో॒ విప్ర॑శ్చాసి॒ శ్రవ॑సశ్చ సా॒తౌ .. 10.061.24
యు॒వోర్యది॑ స॒ఖ్యాయా॒స్మే శర్ధా॑య॒ స్తోమం॑ జుజు॒షే నమ॑స్వాన్ .
వి॒శ్వత్ర॒ యస్మి॒న్నా గిరః॑ సమీ॒చీః పూ॒ర్వీవ॑ గా॒తుర్దాశ॑త్సూ॒నృతా॑యై .. 10.061.25
స గృ॑ణా॒నో అ॒ద్భిర్దే॒వవా॒నితి॑ సు॒బంధు॒ర్నమ॑సా సూ॒క్తైః .
వర్ధ॑దు॒క్థైర్వచో॑భి॒రా హి నూ॒నం వ్యధ్వై॑తి॒ పయ॑స ఉ॒స్రియా॑యాః .. 10.061.26
త ఊ॒ షు ణో॑ మ॒హో య॑జత్రా భూ॒త దే॑వాస ఊ॒తయే॑ స॒జోషాః॑ .
యే వాజా॒ఀ అన॑యతా వి॒యంతో॒ యే స్థా ని॑చే॒తారో॒ అమూ॑రాః .. 10.061.27

యే య॒జ్ఞేన॒ దక్షి॑ణయా॒ సమ॑క్తా॒ ఇంద్ర॑స్య స॒ఖ్యమ॑మృత॒త్వమా॑న॒శ .
తేభ్యో॑ భ॒ద్రమం॑గిరసో వో అస్తు॒ ప్రతి॑ గృభ్ణీత మాన॒వం సు॑మేధసః .. 10.062.01
య ఉ॒దాజ॑న్పి॒తరో॑ గో॒మయం॒ వస్వృ॒తేనాభిం॑దన్పరివత్స॒రే వ॒లం .
దీ॒ర్ఘా॒యు॒త్వమం॑గిరసో వో అస్తు॒ ప్రతి॑ గృభ్ణీత మాన॒వం సు॑మేధసః .. 10.062.02
య ఋ॒తేన॒ సూర్య॒మారో॑హయంది॒వ్యప్ర॑థయన్పృథి॒వీం మా॒తరం॒ వి .
సు॒ప్ర॒జా॒స్త్వమం॑గిరసో వో అస్తు॒ ప్రతి॑ గృభ్ణీత మాన॒వం సు॑మేధసః .. 10.062.03
అ॒యం నాభా॑ వదతి వ॒ల్గు వో॑ గృ॒హే దేవ॑పుత్రా ఋషయ॒స్తచ్ఛృ॑ణోతన .
సు॒బ్ర॒హ్మ॒ణ్యమం॑గిరసో వో అస్తు॒ ప్రతి॑ గృభ్ణీత మాన॒వం సు॑మేధసః .. 10.062.04
విరూ॑పాస॒ ఇదృష॑య॒స్త ఇద్గం॑భీ॒రవే॑పసః .
తే అంగి॑రసః సూ॒నవ॒స్తే అ॒గ్నేః పరి॑ జజ్ఞిరే .. 10.062.05
యే అ॒గ్నేః పరి॑ జజ్ఞి॒రే విరూ॑పాసో ది॒వస్పరి॑ .
నవ॑గ్వో॒ ను దశ॑గ్వో॒ అంగి॑రస్తమో॒ సచా॑ దే॒వేషు॑ మంహతే .. 10.062.06
ఇంద్రే॑ణ యు॒జా నిః సృ॑జంత వా॒ఘతో॑ వ్ర॒జం గోమం॑తమ॒శ్వినం॑ .
స॒హస్రం॑ మే॒ దద॑తో అష్టక॒ర్ణ్య1॒ః॑ శ్రవో॑ దే॒వేష్వ॑క్రత .. 10.062.07
ప్ర నూ॒నం జా॑యతామ॒యం మను॒స్తోక్మే॑వ రోహతు .
యః స॒హస్రం॑ శ॒తాశ్వం॑ స॒ద్యో దా॒నాయ॒ మంహ॑తే .. 10.062.08
న తమ॑శ్నోతి॒ కశ్చ॒న ది॒వ ఇ॑వ॒ సాన్వా॒రభం॑ .
సా॒వ॒ర్ణ్యస్య॒ దక్షి॑ణా॒ వి సింధు॑రివ పప్రథే .. 10.062.09
ఉ॒త దా॒సా ప॑రి॒విషే॒ స్మద్ది॑ష్టీ॒ గోప॑రీణసా .
యదు॑స్తు॒ర్వశ్చ॑ మామహే .. 10.062.10
స॒హ॒స్ర॒దా గ్రా॑మ॒ణీర్మా రి॑ష॒న్మనుః॒ సూర్యే॑ణాస్య॒ యత॑మానైతు॒ దక్షి॑ణా .
సావ॑ర్ణేర్దే॒వాః ప్ర తి॑రం॒త్వాయు॒ర్యస్మి॒న్నశ్రాం॑తా॒ అస॑నామ॒ వాజం॑ .. 10.062.11

ప॒రా॒వతో॒ యే దిధి॑షంత॒ ఆప్యం॒ మను॑ప్రీతాసో॒ జని॑మా వి॒వస్వ॑తః .
య॒యాతే॒ర్యే న॑హు॒ష్య॑స్య బ॒ర్హిషి॑ దే॒వా ఆస॑తే॒ తే అధి॑ బ్రువంతు నః .. 10.063.01
విశ్వా॒ హి వో॑ నమ॒స్యా॑ని॒ వంద్యా॒ నామా॑ని దేవా ఉ॒త య॒జ్ఞియా॑ని వః .
యే స్థ జా॒తా అది॑తేర॒ద్భ్యస్పరి॒ యే పృ॑థి॒వ్యాస్తే మ॑ ఇ॒హ శ్రు॑తా॒ హవం॑ .. 10.063.02
యేభ్యో॑ మా॒తా మధు॑మ॒త్పిన్వ॑తే॒ పయః॑ పీ॒యూషం॒ ద్యౌరది॑తి॒రద్రి॑బర్హాః .
ఉ॒క్థశు॑ష్మాన్వృషభ॒రాన్స్వప్న॑స॒స్తాఀ ఆ॑ది॒త్యాఀ అను॑ మదా స్వ॒స్తయే॑ .. 10.063.03
నృ॒చక్ష॑సో॒ అని॑మిషంతో అ॒ర్హణా॑ బృ॒హద్దే॒వాసో॑ అమృత॒త్వమా॑నశుః .
జ్యో॒తీర॑థా॒ అహి॑మాయా॒ అనా॑గసో ది॒వో వ॒ర్ష్మాణం॑ వసతే స్వ॒స్తయే॑ .. 10.063.04
స॒మ్రాజో॒ యే సు॒వృధో॑ య॒జ్ఞమా॑య॒యురప॑రిహ్వృతా దధి॒రే ది॒వి క్షయం॑ .
తాఀ ఆ వి॑వాస॒ నమ॑సా సువృ॒క్తిభి॑ర్మ॒హో ఆ॑ది॒త్యాఀ అది॑తిం స్వ॒స్తయే॑ .. 10.063.05
కో వః॒ స్తోమం॑ రాధతి॒ యం జుజో॑షథ॒ విశ్వే॑ దేవాసో మనుషో॒ యతి॒ ష్ఠన॑ .
కో వో॑ఽధ్వ॒రం తు॑విజాతా॒ అరం॑ కర॒ద్యో నః॒ పర్ష॒దత్యంహః॑ స్వ॒స్తయే॑ .. 10.063.06
యేభ్యో॒ హోత్రాం॑ ప్రథ॒మామా॑యే॒జే మనుః॒ సమి॑ద్ధాగ్ని॒ర్మన॑సా స॒ప్త హోతృ॑భిః .
త ఆ॑దిత్యా॒ అభ॑యం॒ శర్మ॑ యచ్ఛత సు॒గా నః॑ కర్త సు॒పథా॑ స్వ॒స్తయే॑ .. 10.063.07
య ఈశి॑రే॒ భువ॑నస్య॒ ప్రచే॑తసో॒ విశ్వ॑స్య స్థా॒తుర్జగ॑తశ్చ॒ మంత॑వః .
తే నః॑ కృ॒తాదకృ॑తా॒దేన॑స॒స్పర్య॒ద్యా దే॑వాసః పిపృతా స్వ॒స్తయే॑ .. 10.063.08
భరే॒ష్వింద్రం॑ సు॒హవం॑ హవామహేంఽహో॒ముచం॑ సు॒కృతం॒ దైవ్యం॒ జనం॑ .
అ॒గ్నిం మి॒త్రం వరు॑ణం సా॒తయే॒ భగం॒ ద్యావా॑పృథి॒వీ మ॒రుతః॑ స్వ॒స్తయే॑ .. 10.063.09
సు॒త్రామా॑ణం పృథి॒వీం ద్యామ॑నే॒హసం॑ సు॒శర్మా॑ణ॒మది॑తిం సు॒ప్రణీ॑తిం .
దైవీం॒ నావం॑ స్వరి॒త్రామనా॑గస॒మస్ర॑వంతీ॒మా రు॑హేమా స్వ॒స్తయే॑ .. 10.063.10
విశ్వే॑ యజత్రా॒ అధి॑ వోచతో॒తయే॒ త్రాయ॑ధ్వం నో దు॒రేవా॑యా అభి॒హ్రుతః॑ .
స॒త్యయా॑ వో దే॒వహూ॑త్యా హువేమ శృణ్వ॒తో దే॑వా॒ అవ॑సే స్వ॒స్తయే॑ .. 10.063.11
అపామీ॑వా॒మప॒ విశ్వా॒మనా॑హుతి॒మపారా॑తిం దుర్వి॒దత్రా॑మఘాయ॒తః .
ఆ॒రే దే॑వా॒ ద్వేషో॑ అ॒స్మద్యు॑యోతనో॒రు ణః॒ శర్మ॑ యచ్ఛతా స్వ॒స్తయే॑ .. 10.063.12
అరి॑ష్టః॒ స మర్తో॒ విశ్వ॑ ఏధతే॒ ప్ర ప్ర॒జాభి॑ర్జాయతే॒ ధర్మ॑ణ॒స్పరి॑ .
యమా॑దిత్యాసో॒ నయ॑థా సునీ॒తిభి॒రతి॒ విశ్వా॑ని దురి॒తా స్వ॒స్తయే॑ .. 10.063.13
యం దే॑వా॒సోఽవ॑థ॒ వాజ॑సాతౌ॒ యం శూర॑సాతా మరుతో హి॒తే ధనే॑ .
ప్రా॒త॒ర్యావా॑ణం॒ రథ॑మింద్ర సాన॒సిమరి॑ష్యంత॒మా రు॑హేమా స్వ॒స్తయే॑ .. 10.063.14
స్వ॒స్తి నః॑ ప॒థ్యా॑సు॒ ధన్వ॑సు స్వ॒స్త్య1॒॑ప్సు వృ॒జనే॒ స్వ॑ర్వతి .
స్వ॒స్తి నః॑ పుత్రకృ॒థేషు॒ యోని॑షు స్వ॒స్తి రా॒యే మ॑రుతో దధాతన .. 10.063.15
స్వ॒స్తిరిద్ధి ప్రప॑థే॒ శ్రేష్ఠా॒ రేక్ణ॑స్వత్య॒భి యా వా॒మమేతి॑ .
సా నో॑ అ॒మా సో అర॑ణే॒ ని పా॑తు స్వావే॒శా భ॑వతు దే॒వగో॑పా .. 10.063.16
ఏ॒వా ప్ల॒తేః సూ॒నుర॑వీవృధద్వో॒ విశ్వ॑ ఆదిత్యా అదితే మనీ॒షీ .
ఈ॒శా॒నాసో॒ నరో॒ అమ॑ర్త్యే॒నాస్తా॑వి॒ జనో॑ ది॒వ్యో గయే॑న .. 10.063.17

క॒థా దే॒వానాం॑ కత॒మస్య॒ యామ॑ని సు॒మంతు॒ నామ॑ శృణ్వ॒తాం మ॑నామహే .
కో మృ॑ళాతి కత॒మో నో॒ మయ॑స్కరత్కత॒మ ఊ॒తీ అ॒భ్యా వ॑వర్తతి .. 10.064.01
క్ర॒తూ॒యంతి॒ క్రత॑వో హృ॒త్సు ధీ॒తయో॒ వేనం॑తి వే॒నాః ప॒తయం॒త్యా దిశః॑ .
న మ॑ర్డి॒తా వి॑ద్యతే అ॒న్య ఏ॑భ్యో దే॒వేషు॑ మే॒ అధి॒ కామా॑ అయంసత .. 10.064.02
నరా॑ వా॒ శంసం॑ పూ॒షణ॒మగో॑హ్యమ॒గ్నిం దే॒వేద్ధ॑మ॒భ్య॑ర్చసే గి॒రా .
సూర్యా॒మాసా॑ చం॒ద్రమ॑సా య॒మం ది॒వి త్రి॒తం వాత॑ము॒షస॑మ॒క్తుమ॒శ్వినా॑ .. 10.064.03
క॒థా క॒విస్తు॑వీ॒రవా॒న్కయా॑ గి॒రా బృహ॒స్పతి॑ర్వావృధతే సువృ॒క్తిభిః॑ .
అ॒జ ఏక॑పాత్సు॒హవే॑భి॒రృక్వ॑భి॒రహిః॑ శృణోతు బు॒ధ్న్యో॒3॒॑ హవీ॑మని .. 10.064.04
దక్ష॑స్య వాదితే॒ జన్మ॑ని వ్ర॒తే రాజా॑నా మి॒త్రావరు॒ణా వి॑వాససి .
అతూ॑ర్తపంథాః పురు॒రథో॑ అర్య॒మా స॒ప్తహో॑తా॒ విషు॑రూపేషు॒ జన్మ॑సు .. 10.064.05
తే నో॒ అర్వం॑తో హవన॒శ్రుతో॒ హవం॒ విశ్వే॑ శృణ్వంతు వా॒జినో॑ మి॒తద్ర॑వః .
స॒హ॒స్ర॒సా మే॒ధసా॑తావివ॒ త్మనా॑ మ॒హో యే ధనం॑ సమి॒థేషు॑ జభ్రి॒రే .. 10.064.06
ప్ర వో॑ వా॒యుం ర॑థ॒యుజం॒ పురం॑ధిం॒ స్తోమైః॑ కృణుధ్వం స॒ఖ్యాయ॑ పూ॒షణం॑ .
తే హి దే॒వస్య॑ సవి॒తుః సవీ॑మని॒ క్రతుం॒ సచం॑తే స॒చితః॒ సచే॑తసః .. 10.064.07
త్రిః స॒ప్త స॒స్రా న॒ద్యో॑ మ॒హీర॒పో వన॒స్పతీ॒న్పర్వ॑తాఀ అ॒గ్నిమూ॒తయే॑ .
కృ॒శాను॒మస్తౄం॑తి॒ష్యం॑ స॒ధస్థ॒ ఆ రు॒ద్రం రు॒ద్రేషు॑ రు॒ద్రియం॑ హవామహే .. 10.064.08
సర॑స్వతీ స॒రయుః॒ సింధు॑రూ॒ర్మిభి॑ర్మ॒హో మ॒హీరవ॒సా యం॑తు॒ వక్ష॑ణీః .
దే॒వీరాపో॑ మా॒తరః॑ సూదయి॒త్న్వో॑ ఘృ॒తవ॒త్పయో॒ మధు॑మన్నో అర్చత .. 10.064.09
ఉ॒త మా॒తా బృ॑హద్ది॒వా శృ॑ణోతు న॒స్త్వష్టా॑ దే॒వేభి॒ర్జని॑భిః పి॒తా వచః॑ .
ఋ॒భు॒క్షా వాజో॒ రథ॒స్పతి॒ర్భగో॑ ర॒ణ్వః శంసః॑ శశమా॒నస్య॑ పాతు నః .. 10.064.10
ర॒ణ్వః సందృ॑ష్టౌ పితు॒మాఀ ఇ॑వ॒ క్షయో॑ భ॒ద్రా రు॒ద్రాణాం॑ మ॒రుతా॒ముప॑స్తుతిః .
గోభిః॑ ష్యామ య॒శసో॒ జనే॒ష్వా సదా॑ దేవాస॒ ఇళ॑యా సచేమహి .. 10.064.11
యాం మే॒ ధియం॒ మరు॑త॒ ఇంద్ర॒ దేవా॒ అద॑దాత వరుణ మిత్ర యూ॒యం .
తాం పీ॑పయత॒ పయ॑సేవ ధే॒నుం కు॒విద్గిరో॒ అధి॒ రథే॒ వహా॑థ .. 10.064.12
కు॒విదం॒గ ప్రతి॒ యథా॑ చిద॒స్య నః॑ సజా॒త్య॑స్య మరుతో॒ బుబో॑ధథ .
నాభా॒ యత్ర॑ ప్రథ॒మం సం॒నసా॑మహే॒ తత్ర॑ జామి॒త్వమది॑తిర్దధాతు నః .. 10.064.13
తే హి ద్యావా॑పృథి॒వీ మా॒తరా॑ మ॒హీ దే॒వీ దే॒వాంజన్మ॑నా య॒జ్ఞియే॑ ఇ॒తః .
ఉ॒భే బి॑భృత ఉ॒భయం॒ భరీ॑మభిః పు॒రూ రేతాం॑సి పి॒తృభి॑శ్చ సించతః .. 10.064.14
వి షా హోత్రా॒ విశ్వ॑మశ్నోతి॒ వార్యం॒ బృహ॒స్పతి॑ర॒రమ॑తిః॒ పనీ॑యసీ .
గ్రావా॒ యత్ర॑ మధు॒షుదు॒చ్యతే॑ బృ॒హదవీ॑వశంత మ॒తిభి॑ర్మనీ॒షిణః॑ .. 10.064.15
ఏ॒వా క॒విస్తు॑వీ॒రవా॑ఀ ఋత॒జ్ఞా ద్ర॑విణ॒స్యుర్ద్రవి॑ణసశ్చకా॒నః .
ఉ॒క్థేభి॒రత్ర॑ మ॒తిభి॑శ్చ॒ విప్రోఽపీ॑పయ॒ద్గయో॑ ది॒వ్యాని॒ జన్మ॑ .. 10.064.16
ఏ॒వా ప్ల॒తేః సూ॒నుర॑వీవృధద్వో॒ విశ్వ॑ ఆదిత్యా అదితే మనీ॒షీ .
ఈ॒శా॒నాసో॒ నరో॒ అమ॑ర్త్యే॒నాస్తా॑వి॒ జనో॑ ది॒వ్యో గయే॑న .. 10.064.17

అ॒గ్నిరింద్రో॒ వరు॑ణో మి॒త్రో అ॑ర్య॒మా వా॒యుః పూ॒షా సర॑స్వతీ స॒జోష॑సః .
ఆ॒ది॒త్యా విష్ణు॑ర్మ॒రుతః॒ స్వ॑ర్బృ॒హత్సోమో॑ రు॒ద్రో అది॑తి॒ర్బ్రహ్మ॑ణ॒స్పతిః॑ .. 10.065.01
ఇం॒ద్రా॒గ్నీ వృ॑త్ర॒హత్యే॑షు॒ సత్ప॑తీ మి॒థో హి॑న్వా॒నా త॒న్వా॒3॒॑ సమో॑కసా .
అం॒తరి॑క్షం॒ మహ్యా ప॑ప్రు॒రోజ॑సా॒ సోమో॑ ఘృత॒శ్రీర్మ॑హి॒మాన॑మీ॒రయ॑న్ .. 10.065.02
తేషాం॒ హి మ॒హ్నా మ॑హ॒తామ॑న॒ర్వణాం॒ స్తోమా॒ఀ ఇయ॑ర్మ్యృత॒జ్ఞా ఋ॑తా॒వృధాం॑ .
యే అ॑ప్స॒వమ॑ర్ణ॒వం చి॒త్రరా॑ధస॒స్తే నో॑ రాసంతాం మ॒హయే॑ సుమి॒త్ర్యాః .. 10.065.03
స్వ॑ర్ణరమం॒తరి॑క్షాణి రోచ॒నా ద్యావా॒భూమీ॑ పృథి॒వీం స్కం॑భు॒రోజ॑సా .
పృ॒క్షా ఇ॑వ మ॒హయం॑తః సురా॒తయో॑ దే॒వాః స్త॑వంతే॒ మను॑షాయ సూ॒రయః॑ .. 10.065.04
మి॒త్రాయ॑ శిక్ష॒ వరు॑ణాయ దా॒శుషే॒ యా స॒మ్రాజా॒ మన॑సా॒ న ప్ర॒యుచ్ఛ॑తః .
యయో॒ర్ధామ॒ ధర్మ॑ణా॒ రోచ॑తే బృ॒హద్యయో॑రు॒భే రోద॑సీ॒ నాధ॑సీ॒ వృతౌ॑ .. 10.065.05
యా గౌర్వ॑ర్త॒నిం ప॒ర్యేతి॑ నిష్కృ॒తం పయో॒ దుహా॑నా వ్రత॒నీర॑వా॒రతః॑ .
సా ప్ర॑బ్రువా॒ణా వరు॑ణాయ దా॒శుషే॑ దే॒వేభ్యో॑ దాశద్ధ॒విషా॑ వి॒వస్వ॑తే .. 10.065.06
ది॒వక్ష॑సో అగ్నిజి॒హ్వా ఋ॑తా॒వృధ॑ ఋ॒తస్య॒ యోనిం॑ విమృ॒శంత॑ ఆసతే .
ద్యాం స్క॑భి॒త్వ్య1॒॑ప ఆ చ॑క్రు॒రోజ॑సా య॒జ్ఞం జ॑ని॒త్వీ త॒న్వీ॒3॒॑ ని మా॑మృజుః .. 10.065.07
ప॒రి॒క్షితా॑ పి॒తరా॑ పూర్వ॒జావ॑రీ ఋ॒తస్య॒ యోనా॑ క్షయతః॒ సమో॑కసా .
ద్యావా॑పృథి॒వీ వరు॑ణాయ॒ సవ్ర॑తే ఘృ॒తవ॒త్పయో॑ మహి॒షాయ॑ పిన్వతః .. 10.065.08
ప॒ర్జన్యా॒వాతా॑ వృష॒భా పు॑రీ॒షిణేం॑ద్రవా॒యూ వరు॑ణో మి॒త్రో అ॑ర్య॒మా .
దే॒వాఀ ఆ॑ది॒త్యాఀ అది॑తిం హవామహే॒ యే పార్థి॑వాసో ది॒వ్యాసో॑ అ॒ప్సు యే .. 10.065.09
త్వష్టా॑రం వా॒యుమృ॑భవో॒ య ఓహ॑తే॒ దైవ్యా॒ హోతా॑రా ఉ॒షసం॑ స్వ॒స్తయే॑ .
బృహ॒స్పతిం॑ వృత్రఖా॒దం సు॑మే॒ధస॑మింద్రి॒యం సోమం॑ ధన॒సా ఉ॑ ఈమహే .. 10.065.10
బ్రహ్మ॒ గామశ్వం॑ జ॒నయం॑త॒ ఓష॑ధీ॒ర్వన॒స్పతీ॑న్పృథి॒వీం పర్వ॑తాఀ అ॒పః .
సూర్యం॑ ది॒వి రో॒హయం॑తః సు॒దాన॑వ॒ ఆర్యా॑ వ్ర॒తా వి॑సృ॒జంతో॒ అధి॒ క్షమి॑ .. 10.065.11
భు॒జ్యుమంహ॑సః పిపృథో॒ నిర॑శ్వినా॒ శ్యావం॑ పు॒త్రం వ॑ధ్రిమ॒త్యా అ॑జిన్వతం .
క॒మ॒ద్యువం॑ విమ॒దాయో॑హథుర్యు॒వం వి॑ష్ణా॒ప్వం1॒॑ విశ్వ॑కా॒యావ॑ సృజథః .. 10.065.12
పావీ॑రవీ తన్య॒తురేక॑పాద॒జో ది॒వో ధ॒ర్తా సింధు॒రాపః॑ సము॒ద్రియః॑ .
విశ్వే॑ దే॒వాసః॑ శృణవ॒న్వచాం॑సి మే॒ సర॑స్వతీ స॒హ ధీ॒భిః పురం॑ధ్యా .. 10.065.13
విశ్వే॑ దే॒వాః స॒హ ధీ॒భిః పురం॑ధ్యా॒ మనో॒ర్యజ॑త్రా అ॒మృతా॑ ఋత॒జ్ఞాః .
రా॒తి॒షాచో॑ అభి॒షాచః॑ స్వ॒ర్విదః॒ స్వ1॒॑ర్గిరో॒ బ్రహ్మ॑ సూ॒క్తం జు॑షేరత .. 10.065.14
దే॒వాన్వసి॑ష్ఠో అ॒మృతా॑న్వవందే॒ యే విశ్వా॒ భువ॑నా॒భి ప్ర॑త॒స్థుః .
తే నో॑ రాసంతామురుగా॒యమ॒ద్య యూ॒యం పా॑త స్వ॒స్తిభిః॒ సదా॑ నః .. 10.065.15

దే॒వాన్హు॑వే బృ॒హచ్ఛ్ర॑వసః స్వ॒స్తయే॑ జ్యోతి॒ష్కృతో॑ అధ్వ॒రస్య॒ ప్రచే॑తసః .
యే వా॑వృ॒ధుః ప్ర॑త॒రం వి॒శ్వవే॑దస॒ ఇంద్ర॑జ్యేష్ఠాసో అ॒మృతా॑ ఋతా॒వృధః॑ .. 10.066.01
ఇంద్ర॑ప్రసూతా॒ వరు॑ణప్రశిష్టా॒ యే సూర్య॑స్య॒ జ్యోతి॑షో భా॒గమా॑న॒శుః .
మ॒రుద్గ॑ణే వృ॒జనే॒ మన్మ॑ ధీమహి॒ మాఘో॑నే య॒జ్ఞం జ॑నయంత సూ॒రయః॑ .. 10.066.02
ఇంద్రో॒ వసు॑భిః॒ పరి॑ పాతు నో॒ గయ॑మాది॒త్యైర్నో॒ అది॑తిః॒ శర్మ॑ యచ్ఛతు .
రు॒ద్రో రు॒ద్రేభి॑ర్దే॒వో మృ॑ళయాతి న॒స్త్వష్టా॑ నో॒ గ్నాభిః॑ సువి॒తాయ॑ జిన్వతు .. 10.066.03
అది॑తి॒ర్ద్యావా॑పృథి॒వీ ఋ॒తం మ॒హదింద్రా॒విష్ణూ॑ మ॒రుతః॒ స్వ॑ర్బృ॒హత్ .
దే॒వాఀ ఆ॑ది॒త్యాఀ అవ॑సే హవామహే॒ వసూ॑న్రు॒ద్రాన్స॑వి॒తారం॑ సు॒దంస॑సం .. 10.066.04
సర॑స్వాంధీ॒భిర్వరు॑ణో ధృ॒తవ్ర॑తః పూ॒షా విష్ణు॑ర్మహి॒మా వా॒యుర॒శ్వినా॑ .
బ్ర॒హ్మ॒కృతో॑ అ॒మృతా॑ వి॒శ్వవే॑దసః॒ శర్మ॑ నో యంసంత్రి॒వరూ॑థ॒మంహ॑సః .. 10.066.05
వృషా॑ య॒జ్ఞో వృష॑ణః సంతు య॒జ్ఞియా॒ వృష॑ణో దే॒వా వృష॑ణో హవి॒ష్కృతః॑ .
వృష॑ణా॒ ద్యావా॑పృథి॒వీ ఋ॒తావ॑రీ॒ వృషా॑ ప॒ర్జన్యో॒ వృష॑ణో వృష॒స్తుభః॑ .. 10.066.06
అ॒గ్నీషోమా॒ వృష॑ణా॒ వాజ॑సాతయే పురుప్రశ॒స్తా వృష॑ణా॒ ఉప॑ బ్రువే .
యావీ॑జి॒రే వృష॑ణో దేవయ॒జ్యయా॒ తా నః॒ శర్మ॑ త్రి॒వరూ॑థం॒ వి యం॑సతః .. 10.066.07
ధృ॒తవ్ర॑తాః క్ష॒త్రియా॑ యజ్ఞని॒ష్కృతో॑ బృహద్ది॒వా అ॑ధ్వ॒రాణా॑మభి॒శ్రియః॑ .
అ॒గ్నిహో॑తార ఋత॒సాపో॑ అ॒ద్రుహో॒ఽపో అ॑సృజ॒న్నను॑ వృత్ర॒తూర్యే॑ .. 10.066.08
ద్యావా॑పృథి॒వీ జ॑నయన్న॒భి వ్ర॒తాప॒ ఓష॑ధీర్వ॒నినా॑ని య॒జ్ఞియా॑ .
అం॒తరి॑క్షం॒ స్వ1॒॑రా ప॑ప్రురూ॒తయే॒ వశం॑ దే॒వాస॑స్త॒న్వీ॒3॒॑ ని మా॑మృజుః .. 10.066.09
ధ॒ర్తారో॑ ది॒వ ఋ॒భవః॑ సు॒హస్తా॑ వాతాపర్జ॒న్యా మ॑హి॒షస్య॑ తన్య॒తోః .
ఆప॒ ఓష॑ధీః॒ ప్ర తి॑రంతు నో॒ గిరో॒ భగో॑ రా॒తిర్వా॒జినో॑ యంతు మే॒ హవం॑ .. 10.066.10
స॒ము॒ద్రః సింధూ॒ రజో॑ అం॒తరి॑క్షమ॒జ ఏక॑పాత్తనయి॒త్నుర॑ర్ణ॒వః .
అహి॑ర్బు॒ధ్న్యః॑ శృణవ॒ద్వచాం॑సి మే॒ విశ్వే॑ దే॒వాస॑ ఉ॒త సూ॒రయో॒ మమ॑ .. 10.066.11
స్యామ॑ వో॒ మన॑వో దే॒వవీ॑తయే॒ ప్రాంచం॑ నో య॒జ్ఞం ప్ర ణ॑యత సాధు॒యా .
ఆది॑త్యా॒ రుద్రా॒ వస॑వః॒ సుదా॑నవ ఇ॒మా బ్రహ్మ॑ శ॒స్యమా॑నాని జిన్వత .. 10.066.12
దైవ్యా॒ హోతా॑రా ప్రథ॒మా పు॒రోహి॑త ఋ॒తస్య॒ పంథా॒మన్వే॑మి సాధు॒యా .
క్షేత్ర॑స్య॒ పతిం॒ ప్రతి॑వేశమీమహే॒ విశ్వాం॑దే॒వాఀ అ॒మృతా॒ఀ అప్ర॑యుచ్ఛతః .. 10.066.13
వసి॑ష్ఠాసః పితృ॒వద్వాచ॑మక్రత దే॒వాఀ ఈళా॑నా ఋషి॒వత్స్వ॒స్తయే॑ .
ప్రీ॒తా ఇ॑వ జ్ఞా॒తయః॒ కామ॒మేత్యా॒స్మే దే॑వా॒సోఽవ॑ ధూనుతా॒ వసు॑ .. 10.066.14
దే॒వాన్వసి॑ష్ఠో అ॒మృతా॑న్వవందే॒ యే విశ్వా॒ భువ॑నా॒భి ప్ర॑త॒స్థుః .
తే నో॑ రాసంతామురుగా॒యమ॒ద్య యూ॒యం పా॑త స్వ॒స్తిభిః॒ సదా॑ నః .. 10.066.15

ఇ॒మాం ధియం॑ స॒ప్తశీ॑ర్ష్ణీం పి॒తా న॑ ఋ॒తప్ర॑జాతాం బృహ॒తీమ॑విందత్ .
తు॒రీయం॑ స్విజ్జనయద్వి॒శ్వజ॑న్యో॒ఽయాస్య॑ ఉ॒క్థమింద్రా॑య॒ శంస॑న్ .. 10.067.01
ఋ॒తం శంసం॑త ఋ॒జు దీధ్యా॑నా ది॒వస్పు॒త్రాసో॒ అసు॑రస్య వీ॒రాః .
విప్రం॑ ప॒దమంగి॑రసో॒ దధా॑నా య॒జ్ఞస్య॒ ధామ॑ ప్రథ॒మం మ॑నంత .. 10.067.02
హం॒సైరి॑వ॒ సఖి॑భి॒ర్వావ॑దద్భిరశ్మ॒న్మయా॑ని॒ నహ॑నా॒ వ్యస్య॑న్ .
బృహ॒స్పతి॑రభి॒కని॑క్రద॒ద్గా ఉ॒త ప్రాస్తౌ॒దుచ్చ॑ వి॒ద్వాఀ అ॑గాయత్ .. 10.067.03
అ॒వో ద్వాభ్యాం॑ ప॒ర ఏక॑యా॒ గా గుహా॒ తిష్ఠం॑తీ॒రనృ॑తస్య॒ సేతౌ॑ .
బృహ॒స్పతి॒స్తమ॑సి॒ జ్యోతి॑రి॒చ్ఛన్నుదు॒స్రా ఆక॒ర్వి హి తి॒స్ర ఆవః॑ .. 10.067.04
వి॒భిద్యా॒ పురం॑ శ॒యథే॒మపా॑చీం॒ నిస్త్రీణి॑ సా॒కము॑ద॒ధేర॑కృంతత్ .
బృహ॒స్పతి॑రు॒షసం॒ సూర్యం॒ గామ॒ర్కం వి॑వేద స్త॒నయ॑న్నివ॒ ద్యౌః .. 10.067.05
ఇంద్రో॑ వ॒లం ర॑క్షి॒తారం॒ దుఘా॑నాం క॒రేణే॑వ॒ వి చ॑కర్తా॒ రవే॑ణ .
స్వేదాం॑జిభిరా॒శిర॑మి॒చ్ఛమా॒నోఽరో॑దయత్ప॒ణిమా గా అ॑ముష్ణాత్ .. 10.067.06
స ఈం॑ స॒త్యేభిః॒ సఖి॑భిః శు॒చద్భి॒ర్గోధా॑యసం॒ వి ధ॑న॒సైర॑దర్దః .
బ్రహ్మ॑ణ॒స్పతి॒ర్వృష॑భిర్వ॒రాహై॑ర్ఘ॒ర్మస్వే॑దేభి॒ర్ద్రవి॑ణం॒ వ్యా॑నట్ .. 10.067.07
తే స॒త్యేన॒ మన॑సా॒ గోప॑తిం॒ గా ఇ॑యా॒నాస॑ ఇషణయంత ధీ॒భిః .
బృహ॒స్పతి॑ర్మి॒థోఅ॑వద్యపేభి॒రుదు॒స్రియా॑ అసృజత స్వ॒యుగ్భిః॑ .. 10.067.08
తం వ॒ర్ధయం॑తో మ॒తిభిః॑ శి॒వాభిః॑ సిం॒హమి॑వ॒ నాన॑దతం స॒ధస్థే॑ .
బృహ॒స్పతిం॒ వృష॑ణం॒ శూర॑సాతౌ॒ భరే॑భరే॒ అను॑ మదేమ జి॒ష్ణుం .. 10.067.09
య॒దా వాజ॒మస॑నద్వి॒శ్వరూ॑ప॒మా ద్యామరు॑క్ష॒దుత్త॑రాణి॒ సద్మ॑ .
బృహ॒స్పతిం॒ వృష॑ణం వ॒ర్ధయం॑తో॒ నానా॒ సంతో॒ బిభ్ర॑తో॒ జ్యోతి॑రా॒సా .. 10.067.10
స॒త్యామా॒శిషం॑ కృణుతా వయో॒ధై కీ॒రిం చి॒ద్ధ్యవ॑థ॒ స్వేభి॒రేవైః॑ .
ప॒శ్చా మృధో॒ అప॑ భవంతు॒ విశ్వా॒స్తద్రో॑దసీ శృణుతం విశ్వమి॒న్వే .. 10.067.11
ఇంద్రో॑ మ॒హ్నా మ॑హ॒తో అ॑ర్ణ॒వస్య॒ వి మూ॒ర్ధాన॑మభినదర్బు॒దస్య॑ .
అహ॒న్నహి॒మరి॑ణాత్స॒ప్త సింధూం॑దే॒వైర్ద్యా॑వాపృథివీ॒ ప్రావ॑తం నః .. 10.067.12

ఉ॒ద॒ప్రుతో॒ న వయో॒ రక్ష॑మాణా॒ వావ॑దతో అ॒భ్రియ॑స్యేవ॒ ఘోషాః॑ .
గి॒రి॒భ్రజో॒ నోర్మయో॒ మదం॑తో॒ బృహ॒స్పతి॑మ॒భ్య1॒॑ర్కా అ॑నావన్ .. 10.068.01
సం గోభి॑రాంగిర॒సో నక్ష॑మాణో॒ భగ॑ ఇ॒వేద॑ర్య॒మణం॑ నినాయ .
జనే॑ మి॒త్రో న దంప॑తీ అనక్తి॒ బృహ॑స్పతే వా॒జయా॒శూఀరి॑వా॒జౌ .. 10.068.02
సా॒ధ్వ॒ర్యా అ॑తి॒థినీ॑రిషి॒రాః స్పా॒ర్హాః సు॒వర్ణా॑ అనవ॒ద్యరూ॑పాః .
బృహ॒స్పతిః॒ పర్వ॑తేభ్యో వి॒తూర్యా॒ నిర్గా ఊ॑పే॒ యవ॑మివ స్థి॒విభ్యః॑ .. 10.068.03
ఆ॒ప్రు॒షా॒యన్మధు॑న ఋ॒తస్య॒ యోని॑మవక్షి॒పన్న॒ర్క ఉ॒ల్కామి॑వ॒ ద్యోః .
బృహ॒స్పతి॑రు॒ద్ధర॒న్నశ్మ॑నో॒ గా భూమ్యా॑ ఉ॒ద్నేవ॒ వి త్వచం॑ బిభేద .. 10.068.04
అప॒ జ్యోతి॑షా॒ తమో॑ అం॒తరి॑క్షాదు॒ద్నః శీపా॑లమివ॒ వాత॑ ఆజత్ .
బృహ॒స్పతి॑రను॒మృశ్యా॑ వ॒లస్యా॒భ్రమి॑వ॒ వాత॒ ఆ చ॑క్ర॒ ఆ గాః .. 10.068.05
య॒దా వ॒లస్య॒ పీయ॑తో॒ జసుం॒ భేద్బృహ॒స్పతి॑రగ్ని॒తపో॑భిర॒ర్కైః .
ద॒ద్భిర్న జి॒హ్వా పరి॑విష్ట॒మాద॑దా॒విర్ని॒ధీఀర॑కృణోదు॒స్రియా॑ణాం .. 10.068.06
బృహ॒స్పతి॒రమ॑త॒ హి త్యదా॑సాం॒ నామ॑ స్వ॒రీణాం॒ సద॑నే॒ గుహా॒ యత్ .
ఆం॒డేవ॑ భి॒త్త్వా శ॑కు॒నస్య॒ గర్భ॒ముదు॒స్రియాః॒ పర్వ॑తస్య॒ త్మనా॑జత్ .. 10.068.07
అశ్నాపి॑నద్ధం॒ మధు॒ పర్య॑పశ్య॒న్మత్స్యం॒ న దీ॒న ఉ॒దని॑ క్షి॒యంతం॑ .
నిష్టజ్జ॑భార చమ॒సం న వృ॒క్షాద్బృహ॒స్పతి॑ర్విర॒వేణా॑ వి॒కృత్య॑ .. 10.068.08
సోషామ॑వింద॒త్స స్వ1॒ః॑ సో అ॒గ్నిం సో అ॒ర్కేణ॒ వి బ॑బాధే॒ తమాం॑సి .
బృహ॒స్పతి॒ర్గోవ॑పుషో వ॒లస్య॒ నిర్మ॒జ్జానం॒ న పర్వ॑ణో జభార .. 10.068.09
హి॒మేవ॑ ప॒ర్ణా ము॑షి॒తా వనా॑ని॒ బృహ॒స్పతి॑నాకృపయద్వ॒లో గాః .
అ॒నా॒ను॒కృ॒త్యమ॑పు॒నశ్చ॑కార॒ యాత్సూర్యా॒మాసా॑ మి॒థ ఉ॒చ్చరా॑తః .. 10.068.10
అ॒భి శ్యా॒వం న కృశ॑నేభి॒రశ్వం॒ నక్ష॑త్రేభిః పి॒తరో॒ ద్యామ॑పింశన్ .
రాత్ర్యాం॒ తమో॒ అద॑ధు॒ర్జ్యోతి॒రహ॒న్బృహ॒స్పతి॑ర్భి॒నదద్రిం॑ వి॒దద్గాః .. 10.068.11
ఇ॒దమ॑కర్మ॒ నమో॑ అభ్రి॒యాయ॒ యః పూ॒ర్వీరన్వా॒నోన॑వీతి .
బృహ॒స్పతిః॒ స హి గోభిః॒ సో అశ్వైః॒ స వీ॒రేభిః॒ స నృభి॑ర్నో॒ వయో॑ ధాత్ .. 10.068.12

భ॒ద్రా అ॒గ్నేర్వ॑ధ్ర్య॒శ్వస్య॑ సం॒దృశో॑ వా॒మీ ప్రణీ॑తిః సు॒రణా॒ ఉపే॑తయః .
యదీం॑ సుమి॒త్రా విశో॒ అగ్ర॑ ఇం॒ధతే॑ ఘృ॒తేనాహు॑తో జరతే॒ దవి॑ద్యుతత్ .. 10.069.01
ఘృ॒తమ॒గ్నేర్వ॑ధ్ర్య॒శ్వస్య॒ వర్ధ॑నం ఘృ॒తమన్నం॑ ఘృ॒తమ్వ॑స్య॒ మేద॑నం .
ఘృ॒తేనాహు॑త ఉర్వి॒యా వి ప॑ప్రథే॒ సూర్య॑ ఇవ రోచతే స॒ర్పిరా॑సుతిః .. 10.069.02
యత్తే॒ మను॒ర్యదనీ॑కం సుమి॒త్రః స॑మీ॒ధే అ॑గ్నే॒ తది॒దం నవీ॑యః .
స రే॒వచ్ఛో॑చ॒ స గిరో॑ జుషస్వ॒ స వాజం॑ దర్షి॒ స ఇ॒హ శ్రవో॑ ధాః .. 10.069.03
యం త్వా॒ పూర్వ॑మీళి॒తో వ॑ధ్ర్య॒శ్వః స॑మీ॒ధే అ॑గ్నే॒ స ఇ॒దం జు॑షస్వ .
స నః॑ స్తి॒పా ఉ॒త భ॑వా తనూ॒పా దా॒త్రం ర॑క్షస్వ॒ యది॒దం తే॑ అ॒స్మే .. 10.069.04
భవా॑ ద్యు॒మ్నీ వా॑ధ్ర్యశ్వో॒త గో॒పా మా త్వా॑ తారీద॒భిమా॑తి॒ర్జనా॑నాం .
శూర॑ ఇవ ధృ॒ష్ణుశ్చ్యవ॑నః సుమి॒త్రః ప్ర ను వో॑చం॒ వాధ్ర్య॑శ్వస్య॒ నామ॑ .. 10.069.05
సమ॒జ్ర్యా॑ పర్వ॒త్యా॒3॒॑ వసూ॑ని॒ దాసా॑ వృ॒త్రాణ్యార్యా॑ జిగేథ .
శూర॑ ఇవ ధృ॒ష్ణుశ్చ్యవ॑నో॒ జనా॑నాం॒ త్వమ॑గ్నే పృతనా॒యూఀర॒భి ష్యాః॑ .. 10.069.06
దీ॒ర్ఘతం॑తుర్బృ॒హదు॑క్షా॒యమ॒గ్నిః స॒హస్ర॑స్తరీః శ॒తనీ॑థ॒ ఋభ్వా॑ .
ద్యు॒మాంద్యు॒మత్సు॒ నృభి॑ర్మృ॒జ్యమా॑నః సుమి॒త్రేషు॑ దీదయో దేవ॒యత్సు॑ .. 10.069.07
త్వే ధే॒నుః సు॒దుఘా॑ జాతవేదోఽస॒శ్చతే॑వ సమ॒నా స॑బ॒ర్ధుక్ .
త్వం నృభి॒ర్దక్షి॑ణావద్భిరగ్నే సుమి॒త్రేభి॑రిధ్యసే దేవ॒యద్భిః॑ .. 10.069.08
దే॒వాశ్చి॑త్తే అ॒మృతా॑ జాతవేదో మహి॒మానం॑ వాధ్ర్యశ్వ॒ ప్ర వో॑చన్ .
యత్సం॒పృచ్ఛం॒ మాను॑షీ॒ర్విశ॒ ఆయం॒త్వం నృభి॑రజయ॒స్త్వావృ॑ధేభిః .. 10.069.09
పి॒తేవ॑ పు॒త్రమ॑బిభరు॒పస్థే॒ త్వామ॑గ్నే వధ్ర్య॒శ్వః స॑ప॒ర్యన్ .
జు॒షా॒ణో అ॑స్య స॒మిధం॑ యవిష్ఠో॒త పూర్వా॑ఀ అవనో॒ర్వ్రాధ॑తశ్చిత్ .. 10.069.10
శశ్వ॑ద॒గ్నిర్వ॑ధ్ర్య॒శ్వస్య॒ శత్రూ॒న్నృభి॑ర్జిగాయ సు॒తసో॑మవద్భిః .
సమ॑నం చిదదహశ్చిత్రభా॒నోఽవ॒ వ్రాధం॑తమభినద్వృ॒ధశ్చి॑త్ .. 10.069.11
అ॒యమ॒గ్నిర్వ॑ధ్ర్య॒శ్వస్య॑ వృత్ర॒హా స॑న॒కాత్ప్రేద్ధో॒ నమ॑సోపవా॒క్యః॑ .
స నో॒ అజా॑మీఀరు॒త వా॒ విజా॑మీన॒భి తి॑ష్ఠ॒ శర్ధ॑తో వాధ్ర్యశ్వ .. 10.069.12

ఇ॒మాం మే॑ అగ్నే స॒మిధం॑ జుషస్వే॒ళస్ప॒దే ప్రతి॑ హర్యా ఘృ॒తాచీం॑ .
వర్ష్మ॑న్పృథి॒వ్యాః సు॑దిన॒త్వే అహ్నా॑మూ॒ర్ధ్వో భ॑వ సుక్రతో దేవయ॒జ్యా .. 10.070.01
ఆ దే॒వానా॑మగ్ర॒యావే॒హ యా॑తు॒ నరా॒శంసో॑ వి॒శ్వరూ॑పేభి॒రశ్వైః॑ .
ఋ॒తస్య॑ ప॒థా నమ॑సా మి॒యేధో॑ దే॒వేభ్యో॑ దే॒వత॑మః సుషూదత్ .. 10.070.02
శ॒శ్వ॒త్త॒మమీ॑ళతే దూ॒త్యా॑య హ॒విష్మం॑తో మను॒ష్యా॑సో అ॒గ్నిం .
వహి॑ష్ఠై॒రశ్వైః॑ సు॒వృతా॒ రథే॒నా దే॒వాన్వ॑క్షి॒ ని ష॑దే॒హ హోతా॑ .. 10.070.03
వి ప్ర॑థతాం దే॒వజు॑ష్టం తిర॒శ్చా దీ॒ర్ఘం ద్రా॒ఘ్మా సు॑ర॒భి భూ॑త్వ॒స్మే .
అహే॑ళతా॒ మన॑సా దేవ బర్హి॒రింద్ర॑జ్యేష్ఠాఀ ఉశ॒తో య॑క్షి దే॒వాన్ .. 10.070.04
ది॒వో వా॒ సాను॑ స్పృ॒శతా॒ వరీ॑యః పృథి॒వ్యా వా॒ మాత్ర॑యా॒ వి శ్ర॑యధ్వం .
ఉ॒శ॒తీర్ద్వా॑రో మహి॒నా మ॒హద్భి॑ర్దే॒వం రథం॑ రథ॒యుర్ధా॑రయధ్వం .. 10.070.05
దే॒వీ ది॒వో దు॑హి॒తరా॑ సుశి॒ల్పే ఉ॒షాసా॒నక్తా॑ సదతాం॒ ని యోనౌ॑ .
ఆ వాం॑ దే॒వాస॑ ఉశతీ ఉ॒శంత॑ ఉ॒రౌ సీ॑దంతు సుభగే ఉ॒పస్థే॑ .. 10.070.06
ఊ॒ర్ధ్వో గ్రావా॑ బృ॒హద॒గ్నిః సమి॑ద్ధః ప్రి॒యా ధామా॒న్యది॑తేరు॒పస్థే॑ .
పు॒రోహి॑తావృత్విజా య॒జ్ఞే అ॒స్మిన్వి॒దుష్ట॑రా॒ ద్రవి॑ణ॒మా య॑జేథాం .. 10.070.07
తిస్రో॑ దేవీర్బ॒ర్హిరి॒దం వరీ॑య॒ ఆ సీ॑దత చకృ॒మా వః॑ స్యో॒నం .
మ॒ను॒ష్వద్య॒జ్ఞం సుధి॑తా హ॒వీంషీళా॑ దే॒వీ ఘృ॒తప॑దీ జుషంత .. 10.070.08
దేవ॑ త్వష్ట॒ర్యద్ధ॑ చారు॒త్వమాన॒డ్యదంగి॑రసా॒మభ॑వః సచా॒భూః .
స దే॒వానాం॒ పాథ॒ ఉప॒ ప్ర వి॒ద్వాఀ ఉ॒శన్య॑క్షి ద్రవిణోదః సు॒రత్నః॑ .. 10.070.09
వన॑స్పతే రశ॒నయా॑ ని॒యూయా॑ దే॒వానాం॒ పాథ॒ ఉప॑ వక్షి వి॒ద్వాన్ .
స్వదా॑తి దే॒వః కృ॒ణవ॑ద్ధ॒వీంష్యవ॑తాం॒ ద్యావా॑పృథి॒వీ హవం॑ మే .. 10.070.10
ఆగ్నే॑ వహ॒ వరు॑ణమి॒ష్టయే॑ న॒ ఇంద్రం॑ ది॒వో మ॒రుతో॑ అం॒తరి॑క్షాత్ .
సీదం॑తు బ॒ర్హిర్విశ్వ॒ ఆ యజ॑త్రాః॒ స్వాహా॑ దే॒వా అ॒మృతా॑ మాదయంతాం .. 10.070.11

బృహ॑స్పతే ప్రథ॒మం వా॒చో అగ్రం॒ యత్ప్రైర॑త నామ॒ధేయం॒ దధా॑నాః .
యదే॑షాం॒ శ్రేష్ఠం॒ యద॑రి॒ప్రమాసీ॑త్ప్రే॒ణా తదే॑షాం॒ నిహి॑తం॒ గుహా॒విః .. 10.071.01
సక్తు॑మివ॒ తిత॑ఉనా పు॒నంతో॒ యత్ర॒ ధీరా॒ మన॑సా॒ వాచ॒మక్ర॑త .
అత్రా॒ సఖా॑యః స॒ఖ్యాని॑ జానతే భ॒ద్రైషాం॑ ల॒క్ష్మీర్నిహి॒తాధి॑ వా॒చి .. 10.071.02
య॒జ్ఞేన॑ వా॒చః ప॑ద॒వీయ॑మాయం॒తామన్వ॑వింద॒న్నృషి॑షు॒ ప్రవి॑ష్టాం .
తామా॒భృత్యా॒ వ్య॑దధుః పురు॒త్రా తాం స॒ప్త రే॒భా అ॒భి సం న॑వంతే .. 10.071.03
ఉ॒త త్వః॒ పశ్య॒న్న ద॑దర్శ॒ వాచ॑ము॒త త్వః॑ శృ॒ణ్వన్న శృ॑ణోత్యేనాం .
ఉ॒తో త్వ॑స్మై త॒న్వం1॒॑ వి స॑స్రే జా॒యేవ॒ పత్య॑ ఉశ॒తీ సు॒వాసాః॑ .. 10.071.04
ఉ॒త త్వం॑ స॒ఖ్యే స్థి॒రపీ॑తమాహు॒ర్నైనం॑ హిన్వం॒త్యపి॒ వాజి॑నేషు .
అధే॑న్వా చరతి మా॒యయై॒ష వాచం॑ శుశ్రు॒వాఀ అ॑ఫ॒లామ॑పు॒ష్పాం .. 10.071.05
యస్తి॒త్యాజ॑ సచి॒విదం॒ సఖా॑యం॒ న తస్య॑ వా॒చ్యపి॑ భా॒గో అ॑స్తి .
యదీం॑ శృ॒ణోత్యల॑కం శృణోతి న॒హి ప్ర॒వేద॑ సుకృ॒తస్య॒ పంథాం॑ .. 10.071.06
అ॒క్ష॒ణ్వంతః॒ కర్ణ॑వంతః॒ సఖా॑యో మనోజ॒వేష్వస॑మా బభూవుః .
ఆ॒ద॒ఘ్నాస॑ ఉపక॒క్షాస॑ ఉ త్వే హ్ర॒దా ఇ॑వ॒ స్నాత్వా॑ ఉ త్వే దదృశ్రే .. 10.071.07
హృ॒దా త॒ష్టేషు॒ మన॑సో జ॒వేషు॒ యద్బ్రా॑హ్మ॒ణాః సం॒యజం॑తే॒ సఖా॑యః .
అత్రాహ॑ త్వం॒ వి జ॑హుర్వే॒ద్యాభి॒రోహ॑బ్రహ్మాణో॒ వి చ॑రంత్యు త్వే .. 10.071.08
ఇ॒మే యే నార్వాఙ్న ప॒రశ్చరం॑తి॒ న బ్రా॑హ్మ॒ణాసో॒ న సు॒తేక॑రాసః .
త ఏ॒తే వాచ॑మభి॒పద్య॑ పా॒పయా॑ సి॒రీస్తంత్రం॑ తన్వతే॒ అప్ర॑జజ్ఞయః .. 10.071.09
సర్వే॑ నందంతి య॒శసాగ॑తేన సభాసా॒హేన॒ సఖ్యా॒ సఖా॑యః .
కి॒ల్బి॒ష॒స్పృత్పి॑తు॒షణి॒ర్హ్యే॑షా॒మరం॑ హి॒తో భవ॑తి॒ వాజి॑నాయ .. 10.071.10
ఋ॒చాం త్వః॒ పోష॑మాస్తే పుపు॒ష్వాన్గా॑య॒త్రం త్వో॑ గాయతి॒ శక్వ॑రీషు .
బ్ర॒హ్మా త్వో॒ వద॑తి జాతవి॒ద్యాం య॒జ్ఞస్య॒ మాత్రాం॒ వి మి॑మీత ఉ త్వః .. 10.071.11

దే॒వానాం॒ ను వ॒యం జానా॒ ప్ర వో॑చామ విప॒న్యయా॑ .
ఉ॒క్థేషు॑ శ॒స్యమా॑నేషు॒ యః పశ్యా॒దుత్త॑రే యు॒గే .. 10.072.01
బ్రహ్మ॑ణ॒స్పతి॑రే॒తా సం క॒ర్మార॑ ఇవాధమత్ .
దే॒వానాం॑ పూ॒ర్వ్యే యు॒గేఽస॑తః॒ సద॑జాయత .. 10.072.02
దే॒వానాం॑ యు॒గే ప్ర॑థ॒మేఽస॑తః॒ సద॑జాయత .
తదాశా॒ అన్వ॑జాయంత॒ తదు॑త్తా॒నప॑ద॒స్పరి॑ .. 10.072.03
భూర్జ॑జ్ఞ ఉత్తా॒నప॑దో భు॒వ ఆశా॑ అజాయంత .
అది॑తే॒ర్దక్షో॑ అజాయత॒ దక్షా॒ద్వది॑తిః॒ పరి॑ .. 10.072.04
అది॑తి॒ర్హ్యజ॑నిష్ట॒ దక్ష॒ యా దు॑హి॒తా తవ॑ .
తాం దే॒వా అన్వ॑జాయంత భ॒ద్రా అ॒మృత॑బంధవః .. 10.072.05
యద్దే॑వా అ॒దః స॑లి॒లే సుసం॑రబ్ధా॒ అతి॑ష్ఠత .
అత్రా॑ వో॒ నృత్య॑తామివ తీ॒వ్రో రే॒ణురపా॑యత .. 10.072.06
యద్దే॑వా॒ యత॑యో యథా॒ భువ॑నా॒న్యపి॑న్వత .
అత్రా॑ సము॒ద్ర ఆ గూ॒ళ్హమా సూర్య॑మజభర్తన .. 10.072.07
అ॒ష్టౌ పు॒త్రాసో॒ అది॑తే॒ర్యే జా॒తాస్త॒న్వ1॒॑స్పరి॑ .
దే॒వాఀ ఉప॒ ప్రైత్స॒ప్తభిః॒ పరా॑ మార్తాం॒డమా॑స్యత్ .. 10.072.08
స॒ప్తభిః॑ పు॒త్రైరది॑తి॒రుప॒ ప్రైత్పూ॒ర్వ్యం యు॒గం .
ప్ర॒జాయై॑ మృ॒త్యవే॑ త్వ॒త్పున॑ర్మార్తాం॒డమాభ॑రత్ .. 10.072.09

జని॑ష్ఠా ఉ॒గ్రః సహ॑సే తు॒రాయ॑ మం॒ద్ర ఓజి॑ష్ఠో బహు॒లాభి॑మానః .
అవ॑ర్ధ॒న్నింద్రం॑ మ॒రుత॑శ్చి॒దత్ర॑ మా॒తా యద్వీ॒రం ద॒ధన॒ద్ధని॑ష్ఠా .. 10.073.01
ద్రు॒హో నిష॑త్తా పృశ॒నీ చి॒దేవైః॑ పు॒రూ శంసే॑న వావృధు॒ష్ట ఇంద్రం॑ .
అ॒భీవృ॑తేవ॒ తా మ॑హాప॒దేన॑ ధ్వాం॒తాత్ప్ర॑పి॒త్వాదుద॑రంత॒ గర్భాః॑ .. 10.073.02
ఋ॒ష్వా తే॒ పాదా॒ ప్ర యజ్జిగా॒స్యవ॑ర్ధ॒న్వాజా॑ ఉ॒త యే చి॒దత్ర॑ .
త్వమిం॑ద్ర సాలావృ॒కాన్స॒హస్ర॑మా॒సంద॑ధిషే అ॒శ్వినా వ॑వృత్యాః .. 10.073.03
స॒మ॒నా తూర్ణి॒రుప॑ యాసి య॒జ్ఞమా నాస॑త్యా స॒ఖ్యాయ॑ వక్షి .
వ॒సావ్యా॑మింద్ర ధారయః స॒హస్రా॒శ్వినా॑ శూర దదతుర్మ॒ఘాని॑ .. 10.073.04
మంద॑మాన ఋ॒తాదధి॑ ప్ర॒జాయై॒ సఖి॑భి॒రింద్ర॑ ఇషి॒రేభి॒రర్థం॑ .
ఆభి॒ర్హి మా॒యా ఉప॒ దస్యు॒మాగా॒న్మిహః॒ ప్ర త॒మ్రా అ॑వప॒త్తమాం॑సి .. 10.073.05
సనా॑మానా చిద్ధ్వసయో॒ న్య॑స్మా॒ అవా॑హ॒న్నింద్ర॑ ఉ॒షసో॒ యథానః॑ .
ఋ॒ష్వైర॑గచ్ఛః॒ సఖి॑భి॒ర్నికా॑మైః సా॒కం ప్ర॑తి॒ష్ఠా హృద్యా॑ జఘంథ .. 10.073.06
త్వం జ॑ఘంథ॒ నము॑చిం మఖ॒స్యుం దాసం॑ కృణ్వా॒న ఋష॑యే॒ విమా॑యం .
త్వం చ॑కర్థ॒ మన॑వే స్యో॒నాన్ప॒థో దే॑వ॒త్రాంజ॑సేవ॒ యానా॑న్ .. 10.073.07
త్వమే॒తాని॑ పప్రిషే॒ వి నామేశా॑న ఇంద్ర దధిషే॒ గభ॑స్తౌ .
అను॑ త్వా దే॒వాః శవ॑సా మదంత్యు॒పరి॑బుధ్నాన్వ॒నిన॑శ్చకర్థ .. 10.073.08
చ॒క్రం యద॑స్యా॒ప్స్వా నిష॑త్తము॒తో తద॑స్మై॒ మధ్విచ్చ॑చ్ఛద్యాత్ .
పృ॒థి॒వ్యామతి॑షితం॒ యదూధః॒ పయో॒ గోష్వద॑ధా॒ ఓష॑ధీషు .. 10.073.09
అశ్వా॑దియా॒యేతి॒ యద్వదం॒త్యోజ॑సో జా॒తము॒త మ॑న్య ఏనం .
మ॒న్యోరి॑యాయ హ॒ర్మ్యేషు॑ తస్థౌ॒ యతః॑ ప్రజ॒జ్ఞ ఇంద్రో॑ అస్య వేద .. 10.073.10
వయః॑ సుప॒ర్ణా ఉప॑ సేదు॒రింద్రం॑ ప్రి॒యమే॑ధా॒ ఋష॑యో॒ నాధ॑మానాః .
అప॑ ధ్వాం॒తమూ॑ర్ణు॒హి పూ॒ర్ధి చక్షు॑ర్ముము॒గ్ధ్య1॒॑స్మాన్ని॒ధయే॑వ బ॒ద్ధాన్ .. 10.073.11

వసూ॑నాం వా చర్కృష॒ ఇయ॑క్షంధి॒యా వా॑ య॒జ్ఞైర్వా॒ రోద॑స్యోః .
అర్వం॑తో వా॒ యే ర॑యి॒మంతః॑ సా॒తౌ వ॒నుం వా॒ యే సు॒శ్రుణం॑ సు॒శ్రుతో॒ ధుః .. 10.074.01
హవ॑ ఏషా॒మసు॑రో నక్షత॒ ద్యాం శ్ర॑వస్య॒తా మన॑సా నింసత॒ క్షాం .
చక్షా॑ణా॒ యత్ర॑ సువి॒తాయ॑ దే॒వా ద్యౌర్న వారే॑భిః కృ॒ణవం॑త॒ స్వైః .. 10.074.02
ఇ॒యమే॑షామ॒మృతా॑నాం॒ గీః స॒ర్వతా॑తా॒ యే కృ॒పణం॑త॒ రత్నం॑ .
ధియం॑ చ య॒జ్ఞం చ॒ సాధం॑త॒స్తే నో॑ ధాంతు వస॒వ్య1॒॑మసా॑మి .. 10.074.03
ఆ తత్త॑ ఇంద్రా॒యవః॑ పనంతా॒భి య ఊ॒ర్వం గోమం॑తం॒ తితృ॑త్సాన్ .
స॒కృ॒త్స్వం1॒॑ యే పు॑రుపు॒త్రాం మ॒హీం స॒హస్ర॑ధారాం బృహ॒తీం దుదు॑క్షన్ .. 10.074.04
శచీ॑వ॒ ఇంద్ర॒మవ॑సే కృణుధ్వ॒మనా॑నతం ద॒మయం॑తం పృత॒న్యూన్ .
ఋ॒భు॒క్షణం॑ మ॒ఘవా॑నం సువృ॒క్తిం భర్తా॒ యో వజ్రం॒ నర్యం॑ పురు॒క్షుః .. 10.074.05
యద్వా॒వాన॑ పురు॒తమం॑ పురా॒షాళా వృ॑త్ర॒హేంద్రో॒ నామా॑న్యప్రాః .
అచే॑తి ప్రా॒సహ॒స్పతి॒స్తువి॑ష్మా॒న్యదీ॑ము॒శ్మసి॒ కర్త॑వే॒ కర॒త్తత్ .. 10.074.06

ప్ర సు వ॑ ఆపో మహి॒మాన॑ముత్త॒మం కా॒రుర్వో॑చాతి॒ సద॑నే వి॒వస్వ॑తః .
ప్ర స॒ప్తస॑ప్త త్రే॒ధా హి చ॑క్ర॒ముః ప్ర సృత్వ॑రీణా॒మతి॒ సింధు॒రోజ॑సా .. 10.075.01
ప్ర తే॑ఽరద॒ద్వరు॑ణో॒ యాత॑వే ప॒థః సింధో॒ యద్వాజా॑ఀ అ॒భ్యద్ర॑వ॒స్త్వం .
భూమ్యా॒ అధి॑ ప్ర॒వతా॑ యాసి॒ సాను॑నా॒ యదే॑షా॒మగ్రం॒ జగ॑తామిర॒జ్యసి॑ .. 10.075.02
ది॒వి స్వ॒నో య॑తతే॒ భూమ్యో॒పర్య॑నం॒తం శుష్మ॒ముది॑యర్తి భా॒నునా॑ .
అ॒భ్రాది॑వ॒ ప్ర స్త॑నయంతి వృ॒ష్టయః॒ సింధు॒ర్యదేతి॑ వృష॒భో న రోరు॑వత్ .. 10.075.03
అ॒భి త్వా॑ సింధో॒ శిశు॒మిన్న మా॒తరో॑ వా॒శ్రా అ॑ర్షంతి॒ పయ॑సేవ ధే॒నవః॑ .
రాజే॑వ॒ యుధ్వా॑ నయసి॒ త్వమిత్సిచౌ॒ యదా॑సా॒మగ్రం॑ ప్ర॒వతా॒మిన॑క్షసి .. 10.075.04
ఇ॒మం మే॑ గంగే యమునే సరస్వతి॒ శుతు॑ద్రి॒ స్తోమం॑ సచతా॒ పరు॒ష్ణ్యా .
అ॒సి॒క్న్యా మ॑రుద్వృధే వి॒తస్త॒యార్జీ॑కీయే శృణు॒హ్యా సు॒షోమ॑యా .. 10.075.05
తృ॒ష్టామ॑యా ప్రథ॒మం యాత॑వే స॒జూః సు॒సర్త్వా॑ ర॒సయా॑ శ్వే॒త్యా త్యా .
త్వం సిం॑ధో॒ కుభ॑యా గోమ॒తీం క్రుముం॑ మేహ॒త్న్వా స॒రథం॒ యాభి॒రీయ॑సే .. 10.075.06
ఋజీ॒త్యేనీ॒ రుశ॑తీ మహి॒త్వా పరి॒ జ్రయాం॑సి భరతే॒ రజాం॑సి .
అద॑బ్ధా॒ సింధు॑ర॒పసా॑మ॒పస్త॒మాశ్వా॒ న చి॒త్రా వపు॑షీవ దర్శ॒తా .. 10.075.07
స్వశ్వా॒ సింధుః॑ సు॒రథా॑ సు॒వాసా॑ హిర॒ణ్యయీ॒ సుకృ॑తా వా॒జినీ॑వతీ .
ఊర్ణా॑వతీ యువ॒తిః సీ॒లమా॑వత్యు॒తాధి॑ వస్తే సు॒భగా॑ మధు॒వృధం॑ .. 10.075.08
సు॒ఖం రథం॑ యుయుజే॒ సింధు॑ర॒శ్వినం॒ తేన॒ వాజం॑ సనిషద॒స్మిన్నా॒జౌ .
మ॒హాన్హ్య॑స్య మహి॒మా ప॑న॒స్యతేఽద॑బ్ధస్య॒ స్వయ॑శసో విర॒ప్శినః॑ .. 10.075.09

ఆ వ॑ ఋంజస ఊ॒ర్జాం వ్యు॑ష్టి॒ష్వింద్రం॑ మ॒రుతో॒ రోద॑సీ అనక్తన .
ఉ॒భే యథా॑ నో॒ అహ॑నీ సచా॒భువా॒ సదః॑సదో వరివ॒స్యాత॑ ఉ॒ద్భిదా॑ .. 10.076.01
తదు॒ శ్రేష్ఠం॒ సవ॑నం సునోత॒నాత్యో॒ న హస్త॑యతో॒ అద్రిః॑ సో॒తరి॑ .
వి॒దద్ధ్య1॒॑ర్యో అ॒భిభూ॑తి॒ పౌంస్యం॑ మ॒హో రా॒యే చి॑త్తరుతే॒ యదర్వ॑తః .. 10.076.02
తదిద్ధ్య॑స్య॒ సవ॑నం వి॒వేర॒పో యథా॑ పు॒రా మన॑వే గా॒తుమశ్రే॑త్ .
గోఅ॑ర్ణసి త్వా॒ష్ట్రే అశ్వ॑నిర్ణిజి॒ ప్రేమ॑ధ్వ॒రేష్వ॑ధ్వ॒రాఀ అ॑శిశ్రయుః .. 10.076.03
అప॑ హత ర॒క్షసో॑ భంగు॒రావ॑తః స్కభా॒యత॒ నిరృ॑తిం॒ సేధ॒తామ॑తిం .
ఆ నో॑ ర॒యిం సర్వ॑వీరం సునోతన దేవా॒వ్యం॑ భరత॒ శ్లోక॑మద్రయః .. 10.076.04
ది॒వశ్చి॒దా వోఽమ॑వత్తరేభ్యో వి॒భ్వనా॑ చిదా॒శ్వ॑పస్తరేభ్యః .
వా॒యోశ్చి॒దా సోమ॑రభస్తరేభ్యో॒ఽగ్నేశ్చి॑దర్చ పితు॒కృత్త॑రేభ్యః .. 10.076.05
భు॒రంతు॑ నో య॒శసః॒ సోత్వంధ॑సో॒ గ్రావా॑ణో వా॒చా ది॒వితా॑ ది॒విత్మ॑తా .
నరో॒ యత్ర॑ దుహ॒తే కామ్యం॒ మధ్వా॑ఘో॒షయం॑తో అ॒భితో॑ మిథ॒స్తురః॑ .. 10.076.06
సు॒న్వంతి॒ సోమం॑ రథి॒రాసో॒ అద్ర॑యో॒ నిర॑స్య॒ రసం॑ గ॒విషో॑ దుహంతి॒ తే .
దు॒హంత్యూధ॑రుప॒సేచ॑నాయ॒ కం నరో॑ హ॒వ్యా న మ॑ర్జయంత ఆ॒సభిః॑ .. 10.076.07
ఏ॒తే న॑రః॒ స్వప॑సో అభూతన॒ య ఇంద్రా॑య సును॒థ సోమ॑మద్రయః .
వా॒మంవా॑మం వో ది॒వ్యాయ॒ ధామ్నే॒ వసు॑వసు వః॒ పార్థి॑వాయ సున్వ॒తే .. 10.076.08

అ॒భ్ర॒ప్రుషో॒ న వా॒చా ప్రు॑షా॒ వసు॑ హ॒విష్మం॑తో॒ న య॒జ్ఞా వి॑జా॒నుషః॑ .
సు॒మారు॑తం॒ న బ్ర॒హ్మాణ॑మ॒ర్హసే॑ గ॒ణమ॑స్తోష్యేషాం॒ న శో॒భసే॑ .. 10.077.01
శ్రి॒యే మర్యా॑సో అం॒జీఀర॑కృణ్వత సు॒మారు॑తం॒ న పూ॒ర్వీరతి॒ క్షపః॑ .
ది॒వస్పు॒త్రాస॒ ఏతా॒ న యే॑తిర ఆది॒త్యాస॒స్తే అ॒క్రా న వా॑వృధుః .. 10.077.02
ప్ర యే ది॒వః పృ॑థి॒వ్యా న బ॒ర్హణా॒ త్మనా॑ రిరి॒చ్రే అ॒భ్రాన్న సూర్యః॑ .
పాజ॑స్వంతో॒ న వీ॒రాః ప॑న॒స్యవో॑ రి॒శాద॑సో॒ న మర్యా॑ అ॒భిద్య॑వః .. 10.077.03
యు॒ష్మాకం॑ బు॒ధ్నే అ॒పాం న యామ॑ని విథు॒ర్యతి॒ న మ॒హీ శ్ర॑థ॒ర్యతి॑ .
వి॒శ్వప్సు॑ర్య॒జ్ఞో అ॒ర్వాగ॒యం సు వః॒ ప్రయ॑స్వంతో॒ న స॒త్రాచ॒ ఆ గ॑త .. 10.077.04
యూ॒యం ధూ॒ర్షు ప్ర॒యుజో॒ న ర॒శ్మిభి॒ర్జ్యోతి॑ష్మంతో॒ న భా॒సా వ్యు॑ష్టిషు .
శ్యే॒నాసో॒ న స్వయ॑శసో రి॒శాద॑సః ప్ర॒వాసో॒ న ప్రసి॑తాసః పరి॒ప్రుషః॑ .. 10.077.05
ప్ర యద్వహ॑ధ్వే మరుతః పరా॒కాద్యూ॒యం మ॒హః సం॒వర॑ణస్య॒ వస్వః॑ .
వి॒దా॒నాసో॑ వసవో॒ రాధ్య॑స్యా॒రాచ్చి॒ద్ద్వేషః॑ సను॒తర్యు॑యోత .. 10.077.06
య ఉ॒దృచి॑ య॒జ్ఞే అ॑ధ్వరే॒ష్ఠా మ॒రుద్భ్యో॒ న మాను॑షో॒ దదా॑శత్ .
రే॒వత్స వయో॑ దధతే సు॒వీరం॒ స దే॒వానా॒మపి॑ గోపీ॒థే అ॑స్తు .. 10.077.07
తే హి య॒జ్ఞేషు॑ య॒జ్ఞియా॑స॒ ఊమా॑ ఆది॒త్యేన॒ నామ్నా॒ శంభ॑విష్ఠాః .
తే నో॑ఽవంతు రథ॒తూర్మ॑నీ॒షాం మ॒హశ్చ॒ యామ॑న్నధ్వ॒రే చ॑కా॒నాః .. 10.077.08

విప్రా॑సో॒ న మన్మ॑భిః స్వా॒ధ్యో॑ దేవా॒వ్యో॒3॒॑ న య॒జ్ఞైః స్వప్న॑సః .
రాజా॑నో॒ న చి॒త్రాః సు॑సం॒దృశః॑ క్షితీ॒నాం న మర్యా॑ అరే॒పసః॑ .. 10.078.01
అ॒గ్నిర్న యే భ్రాజ॑సా రు॒క్మవ॑క్షసో॒ వాతా॑సో॒ న స్వ॒యుజః॑ స॒ద్యఊ॑తయః .
ప్ర॒జ్ఞా॒తారో॒ న జ్యేష్ఠాః॑ సునీ॒తయః॑ సు॒శర్మా॑ణో॒ న సోమా॑ ఋ॒తం య॒తే .. 10.078.02
వాతా॑సో॒ న యే ధున॑యో జిగ॒త్నవో॑ఽగ్నీ॒నాం న జి॒హ్వా వి॑రో॒కిణః॑ .
వర్మ॑ణ్వంతో॒ న యో॒ధాః శిమీ॑వంతః పితౄ॒ణాం న శంసాః॑ సురా॒తయః॑ .. 10.078.03
రథా॑నాం॒ న యే॒3॒॑ఽరాః సనా॑భయో జిగీ॒వాంసో॒ న శూరా॑ అ॒భిద్య॑వః .
వ॒రే॒యవో॒ న మర్యా॑ ఘృత॒ప్రుషో॑ఽభిస్వ॒ర్తారో॑ అ॒ర్కం న సు॒ష్టుభః॑ .. 10.078.04
అశ్వా॑సో॒ న యే జ్యేష్ఠా॑స ఆ॒శవో॑ దిధి॒షవో॒ న ర॒థ్యః॑ సు॒దాన॑వః .
ఆపో॒ న ని॒మ్నైరు॒దభి॑ర్జిగ॒త్నవో॑ వి॒శ్వరూ॑పా॒ అంగి॑రసో॒ న సామ॑భిః .. 10.078.05
గ్రావా॑ణో॒ న సూ॒రయః॒ సింధు॑మాతర ఆదర్ది॒రాసో॒ అద్ర॑యో॒ న వి॒శ్వహా॑ .
శి॒శూలా॒ న క్రీ॒ళయః॑ సుమా॒తరో॑ మహాగ్రా॒మో న యామ॑న్ను॒త త్వి॒షా .. 10.078.06
ఉ॒షసాం॒ న కే॒తవో॑ఽధ్వర॒శ్రియః॑ శుభం॒యవో॒ నాంజిభి॒ర్వ్య॑శ్వితన్ .
సింధ॑వో॒ న య॒యియో॒ భ్రాజ॑దృష్టయః పరా॒వతో॒ న యోజ॑నాని మమిరే .. 10.078.07
సు॒భా॒గాన్నో॑ దేవాః కృణుతా సు॒రత్నా॑న॒స్మాన్స్తో॒తౄన్మ॑రుతో వావృధా॒నాః .
అధి॑ స్తో॒త్రస్య॑ స॒ఖ్యస్య॑ గాత స॒నాద్ధి వో॑ రత్న॒ధేయా॑ని॒ సంతి॑ .. 10.078.08

అప॑శ్యమస్య మహ॒తో మ॑హి॒త్వమమ॑ర్త్యస్య॒ మర్త్యా॑సు వి॒క్షు .
నానా॒ హనూ॒ విభృ॑తే॒ సం భ॑రేతే॒ అసి॑న్వతీ॒ బప్స॑తీ॒ భూర్య॑త్తః .. 10.079.01
గుహా॒ శిరో॒ నిహి॑త॒మృధ॑గ॒క్షీ అసి॑న్వన్నత్తి జి॒హ్వయా॒ వనా॑ని .
అత్రా॑ణ్యస్మై ప॒డ్భిః సం భ॑రంత్యుత్తా॒నహ॑స్తా॒ నమ॒సాధి॑ వి॒క్షు .. 10.079.02
ప్ర మా॒తుః ప్ర॑త॒రం గుహ్య॑మి॒చ్ఛన్కు॑మా॒రో న వీ॒రుధః॑ సర్పదు॒ర్వీః .
స॒సం న ప॒క్వమ॑విదచ్ఛు॒చంతం॑ రిరి॒హ్వాంసం॑ రి॒ప ఉ॒పస్థే॑ అం॒తః .. 10.079.03
తద్వా॑మృ॒తం రో॑దసీ॒ ప్ర బ్ర॑వీమి॒ జాయ॑మానో మా॒తరా॒ గర్భో॑ అత్తి .
నాహం దే॒వస్య॒ మర్త్య॑శ్చికేతా॒గ్నిరం॒గ విచే॑తాః॒ స ప్రచే॑తాః .. 10.079.04
యో అ॑స్మా॒ అన్నం॑ తృ॒ష్వా॒3॒॑దధా॒త్యాజ్యై॑ర్ఘృ॒తైర్జు॒హోతి॒ పుష్య॑తి .
తస్మై॑ స॒హస్ర॑మ॒క్షభి॒ర్వి చ॒క్షేఽగ్నే॑ వి॒శ్వతః॑ ప్ర॒త్యఙ్ఙ॑సి॒ త్వం .. 10.079.05
కిం దే॒వేషు॒ త్యజ॒ ఏన॑శ్చక॒ర్థాగ్నే॑ పృ॒చ్ఛామి॒ ను త్వామవి॑ద్వాన్ .
అక్రీ॑ళ॒న్క్రీళ॒న్హరి॒రత్త॑వే॒ఽదన్వి ప॑ర్వ॒శశ్చ॑కర్త॒ గామి॑వా॒సిః .. 10.079.06
విషూ॑చో॒ అశ్వా॑న్యుయుజే వనే॒జా ఋజీ॑తిభీ రశ॒నాభి॑ర్గృభీ॒తాన్ .
చ॒క్ష॒దే మి॒త్రో వసు॑భిః॒ సుజా॑తః॒ సమా॑నృధే॒ పర్వ॑భిర్వావృధా॒నః .. 10.079.07

అ॒గ్నిః సప్తిం॑ వాజంభ॒రం ద॑దాత్య॒గ్నిర్వీ॒రం శ్రుత్యం॑ కర్మనిః॒ష్ఠాం .
అ॒గ్నీ రోద॑సీ॒ వి చ॑రత్సమం॒జన్న॒గ్నిర్నారీం॑ వీ॒రకు॑క్షిం॒ పురం॑ధిం .. 10.080.01
అ॒గ్నేరప్న॑సః స॒మిద॑స్తు భ॒ద్రాగ్నిర్మ॒హీ రోద॑సీ॒ ఆ వి॑వేశ .
అ॒గ్నిరేకం॑ చోదయత్స॒మత్స్వ॒గ్నిర్వృ॒త్రాణి॑ దయతే పు॒రూణి॑ .. 10.080.02
అ॒గ్నిర్హ॒ త్యం జర॑తః॒ కర్ణ॑మావా॒గ్నిర॒ద్భ్యో నిర॑దహ॒జ్జరూ॑థం .
అ॒గ్నిరత్రిం॑ ఘ॒ర్మ ఉ॑రుష్యదం॒తర॒గ్నిర్నృ॒మేధం॑ ప్ర॒జయా॑సృజ॒త్సం .. 10.080.03
అ॒గ్నిర్దా॒ద్ద్రవి॑ణం వీ॒రపే॑శా అ॒గ్నిరృషిం॒ యః స॒హస్రా॑ స॒నోతి॑ .
అ॒గ్నిర్ది॒వి హ॒వ్యమా త॑తానా॒గ్నేర్ధామా॑ని॒ విభృ॑తా పురు॒త్రా .. 10.080.04
అ॒గ్నిము॒క్థైరృష॑యో॒ వి హ్వ॑యంతే॒ఽగ్నిం నరో॒ యామ॑ని బాధి॒తాసః॑ .
అ॒గ్నిం వయో॑ అం॒తరి॑క్షే॒ పతం॑తో॒ఽగ్నిః స॒హస్రా॒ పరి॑ యాతి॒ గోనాం॑ .. 10.080.05
అ॒గ్నిం విశ॑ ఈళతే॒ మాను॑షీ॒ర్యా అ॒గ్నిం మను॑షో॒ నహు॑షో॒ వి జా॒తాః .
అ॒గ్నిర్గాంధ॑ర్వీం ప॒థ్యా॑మృ॒తస్యా॒గ్నేర్గవ్యూ॑తిర్ఘృ॒త ఆ నిష॑త్తా .. 10.080.06
అ॒గ్నయే॒ బ్రహ్మ॑ ఋ॒భవ॑స్తతక్షుర॒గ్నిం మ॒హామ॑వోచామా సువృ॒క్తిం .
అగ్నే॒ ప్రావ॑ జరి॒తారం॑ యవి॒ష్ఠాగ్నే॒ మహి॒ ద్రవి॑ణ॒మా య॑జస్వ .. 10.080.07

య ఇ॒మా విశ్వా॒ భువ॑నాని॒ జుహ్వ॒దృషి॒ర్హోతా॒ న్యసీ॑దత్పి॒తా నః॑ .
స ఆ॒శిషా॒ ద్రవి॑ణమి॒చ్ఛమా॑నః ప్రథమ॒చ్ఛదవ॑రా॒ఀ ఆ వి॑వేశ .. 10.081.01
కిం స్వి॑దాసీదధి॒ష్ఠాన॑మా॒రంభ॑ణం కత॒మత్స్వి॑త్క॒థాసీ॑త్ .
యతో॒ భూమిం॑ జ॒నయ॑న్వి॒శ్వక॑ర్మా॒ వి ద్యామౌర్ణో॑న్మహి॒నా వి॒శ్వచ॑క్షాః .. 10.081.02
వి॒శ్వత॑శ్చక్షురు॒త వి॒శ్వతో॑ముఖో వి॒శ్వతో॑బాహురు॒త వి॒శ్వత॑స్పాత్ .
సం బా॒హుభ్యాం॒ ధమ॑తి॒ సం పత॑త్రై॒ర్ద్యావా॒భూమీ॑ జ॒నయం॑దే॒వ ఏకః॑ .. 10.081.03
కిం స్వి॒ద్వనం॒ క ఉ॒ స వృ॒క్ష ఆ॑స॒ యతో॒ ద్యావా॑పృథి॒వీ ని॑ష్టత॒క్షుః .
మనీ॑షిణో॒ మన॑సా పృ॒చ్ఛతేదు॒ తద్యద॒ధ్యతి॑ష్ఠ॒ద్భువ॑నాని ధా॒రయ॑న్ .. 10.081.04
యా తే॒ ధామా॑ని పర॒మాణి॒ యావ॒మా యా మ॑ధ్య॒మా వి॑శ్వకర్మన్ను॒తేమా .
శిక్షా॒ సఖి॑భ్యో హ॒విషి॑ స్వధావః స్వ॒యం య॑జస్వ త॒న్వం॑ వృధా॒నః .. 10.081.05
విశ్వ॑కర్మన్హ॒విషా॑ వావృధా॒నః స్వ॒యం య॑జస్వ పృథి॒వీము॒త ద్యాం .
ముహ్యం॑త్వ॒న్యే అ॒భితో॒ జనా॑స ఇ॒హాస్మాకం॑ మ॒ఘవా॑ సూ॒రిర॑స్తు .. 10.081.06
వా॒చస్పతిం॑ వి॒శ్వక॑ర్మాణమూ॒తయే॑ మనో॒జువం॒ వాజే॑ అ॒ద్యా హు॑వేమ .
స నో॒ విశ్వా॑ని॒ హవ॑నాని జోషద్వి॒శ్వశం॑భూ॒రవ॑సే సా॒ధుక॑ర్మా .. 10.081.07

చక్షు॑షః పి॒తా మన॑సా॒ హి ధీరో॑ ఘృ॒తమే॑నే అజన॒న్నన్న॑మానే .
య॒దేదంతా॒ అద॑దృహంత॒ పూర్వ॒ ఆదిద్ద్యావా॑పృథి॒వీ అ॑ప్రథేతాం .. 10.082.01
వి॒శ్వక॑ర్మా॒ విమ॑నా॒ ఆద్విహా॑యా ధా॒తా వి॑ధా॒తా ప॑ర॒మోత సం॒దృక్ .
తేషా॑మి॒ష్టాని॒ సమి॒షా మ॑దంతి॒ యత్రా॑ సప్తఋ॒షీన్ప॒ర ఏక॑మా॒హుః .. 10.082.02
యో నః॑ పి॒తా జ॑ని॒తా యో వి॑ధా॒తా ధామా॑ని॒ వేద॒ భువ॑నాని॒ విశ్వా॑ .
యో దే॒వానాం॑ నామ॒ధా ఏక॑ ఏ॒వ తం సం॑ప్ర॒శ్నం భువ॑నా యంత్య॒న్యా .. 10.082.03
త ఆయ॑జంత॒ ద్రవి॑ణం॒ సమ॑స్మా॒ ఋష॑యః॒ పూర్వే॑ జరి॒తారో॒ న భూ॒నా .
అ॒సూర్తే॒ సూర్తే॒ రజ॑సి నిష॒త్తే యే భూ॒తాని॑ స॒మకృ॑ణ్వన్ని॒మాని॑ .. 10.082.04
ప॒రో ది॒వా ప॒ర ఏ॒నా పృ॑థి॒వ్యా ప॒రో దే॒వేభి॒రసు॑రై॒ర్యదస్తి॑ .
కం స్వి॒ద్గర్భం॑ ప్రథ॒మం ద॑ధ్ర॒ ఆపో॒ యత్ర॑ దే॒వాః స॒మప॑శ్యంత॒ విశ్వే॑ .. 10.082.05
తమిద్గర్భం॑ ప్రథ॒మం ద॑ధ్ర॒ ఆపో॒ యత్ర॑ దే॒వాః స॒మగ॑చ్ఛంత॒ విశ్వే॑ .
అ॒జస్య॒ నాభా॒వధ్యేక॒మర్పి॑తం॒ యస్మి॒న్విశ్వా॑ని॒ భువ॑నాని త॒స్థుః .. 10.082.06
న తం వి॑దాథ॒ య ఇ॒మా జ॒జానా॒న్యద్యు॒ష్మాక॒మంత॑రం బభూవ .
నీ॒హా॒రేణ॒ ప్రావృ॑తా॒ జల్ప్యా॑ చాసు॒తృప॑ ఉక్థ॒శాస॑శ్చరంతి .. 10.082.07

యస్తే॑ మ॒న్యోఽవి॑ధద్వజ్ర సాయక॒ సహ॒ ఓజః॑ పుష్యతి॒ విశ్వ॑మాను॒షక్ .
సా॒హ్యామ॒ దాస॒మార్యం॒ త్వయా॑ యు॒జా సహ॑స్కృతేన॒ సహ॑సా॒ సహ॑స్వతా .. 10.083.01
మ॒న్యురింద్రో॑ మ॒న్యురే॒వాస॑ దే॒వో మ॒న్యుర్హోతా॒ వరు॑ణో జా॒తవే॑దాః .
మ॒న్యుం విశ॑ ఈళతే॒ మాను॑షీ॒ర్యాః పా॒హి నో॑ మన్యో॒ తప॑సా స॒జోషాః॑ .. 10.083.02
అ॒భీ॑హి మన్యో త॒వస॒స్తవీ॑యాం॒తప॑సా యు॒జా వి జ॑హి॒ శత్రూ॑న్ .
అ॒మి॒త్ర॒హా వృ॑త్ర॒హా ద॑స్యు॒హా చ॒ విశ్వా॒ వసూ॒న్యా భ॑రా॒ త్వం నః॑ .. 10.083.03
త్వం హి మ॑న్యో అ॒భిభూ॑త్యోజాః స్వయం॒భూర్భామో॑ అభిమాతిషా॒హః .
వి॒శ్వచ॑ర్షణిః॒ సహు॑రిః॒ సహా॑వాన॒స్మాస్వోజః॒ పృత॑నాసు ధేహి .. 10.083.04
అ॒భా॒గః సన్నప॒ పరే॑తో అస్మి॒ తవ॒ క్రత్వా॑ తవి॒షస్య॑ ప్రచేతః .
తం త్వా॑ మన్యో అక్ర॒తుర్జి॑హీళా॒హం స్వా త॒నూర్బ॑ల॒దేయా॑య॒ మేహి॑ .. 10.083.05
అ॒యం తే॑ అ॒స్మ్యుప॒ మేహ్య॒ర్వాఙ్ప్ర॑తీచీ॒నః స॑హురే విశ్వధాయః .
మన్యో॑ వజ్రిన్న॒భి మామా వ॑వృత్స్వ॒ హనా॑వ॒ దస్యూ॑ఀరు॒త బో॑ధ్యా॒పేః .. 10.083.06
అ॒భి ప్రేహి॑ దక్షిణ॒తో భ॑వా॒ మేఽధా॑ వృ॒త్రాణి॑ జంఘనావ॒ భూరి॑ .
జు॒హోమి॑ తే ధ॒రుణం॒ మధ్వో॒ అగ్ర॑ము॒భా ఉ॑పాం॒శు ప్ర॑థ॒మా పి॑బావ .. 10.083.07

త్వయా॑ మన్యో స॒రథ॑మారు॒జంతో॒ హర్ష॑మాణాసో ధృషి॒తా మ॑రుత్వః .
తి॒గ్మేష॑వ॒ ఆయు॑ధా సం॒శిశా॑నా అ॒భి ప్ర యం॑తు॒ నరో॑ అ॒గ్నిరూ॑పాః .. 10.084.01
అ॒గ్నిరి॑వ మన్యో త్విషి॒తః స॑హస్వ సేనా॒నీర్నః॑ సహురే హూ॒త ఏ॑ధి .
హ॒త్వాయ॒ శత్రూ॒న్వి భ॑జస్వ॒ వేద॒ ఓజో॒ మిమా॑నో॒ వి మృధో॑ నుదస్వ .. 10.084.02
సహ॑స్వ మన్యో అ॒భిమా॑తిమ॒స్మే రు॒జన్మృ॒ణన్ప్ర॑మృ॒ణన్ప్రేహి॒ శత్రూ॑న్ .
ఉ॒గ్రం తే॒ పాజో॑ న॒న్వా రు॑రుధ్రే వ॒శీ వశం॑ నయస ఏకజ॒ త్వం .. 10.084.03
ఏకో॑ బహూ॒నామ॑సి మన్యవీళి॒తో విశం॑విశం యు॒ధయే॒ సం శి॑శాధి .
అకృ॑త్తరు॒క్త్వయా॑ యు॒జా వ॒యం ద్యు॒మంతం॒ ఘోషం॑ విజ॒యాయ॑ కృణ్మహే .. 10.084.04
వి॒జే॒ష॒కృదింద్ర॑ ఇవానవబ్ర॒వో॒3॒॑ఽస్మాకం॑ మన్యో అధి॒పా భ॑వే॒హ .
ప్రి॒యం తే॒ నామ॑ సహురే గృణీమసి వి॒ద్మా తముత్సం॒ యత॑ ఆబ॒భూథ॑ .. 10.084.05
ఆభూ॑త్యా సహ॒జా వ॑జ్ర సాయక॒ సహో॑ బిభర్ష్యభిభూత॒ ఉత్త॑రం .
క్రత్వా॑ నో మన్యో స॒హ మే॒ద్యే॑ధి మహాధ॒నస్య॑ పురుహూత సం॒సృజి॑ .. 10.084.06
సంసృ॑ష్టం॒ ధన॑ము॒భయం॑ స॒మాకృ॑తమ॒స్మభ్యం॑ దత్తాం॒ వరు॑ణశ్చ మ॒న్యుః .
భియం॒ దధా॑నా॒ హృద॑యేషు॒ శత్ర॑వః॒ పరా॑జితాసో॒ అప॒ ని ల॑యంతాం .. 10.084.07

స॒త్యేనోత్త॑భితా॒ భూమిః॒ సూర్యే॒ణోత్త॑భితా॒ ద్యౌః .
ఋ॒తేనా॑ది॒త్యాస్తి॑ష్ఠంతి ది॒వి సోమో॒ అధి॑ శ్రి॒తః .. 10.085.01
సోమే॑నాది॒త్యా బ॒లినః॒ సోమే॑న పృథి॒వీ మ॒హీ .
అథో॒ నక్ష॑త్రాణామే॒షాము॒పస్థే॒ సోమ॒ ఆహి॑తః .. 10.085.02
సోమం॑ మన్యతే పపి॒వాన్యత్సం॑పిం॒షంత్యోష॑ధిం .
సోమం॒ యం బ్ర॒హ్మాణో॑ వి॒దుర్న తస్యా॑శ్నాతి॒ కశ్చ॒న .. 10.085.03
ఆ॒చ్ఛద్వి॑ధానైర్గుపి॒తో బార్హ॑తైః సోమ రక్షి॒తః .
గ్రావ్ణా॒మిచ్ఛృ॒ణ్వంతి॑ష్ఠసి॒ న తే॑ అశ్నాతి॒ పార్థి॑వః .. 10.085.04
యత్త్వా॑ దేవ ప్ర॒పిబం॑తి॒ తత॒ ఆ ప్యా॑యసే॒ పునః॑ .
వా॒యుః సోమ॑స్య రక్షి॒తా సమా॑నాం॒ మాస॒ ఆకృ॑తిః .. 10.085.05
రైభ్యా॑సీదను॒దేయీ॑ నారాశం॒సీ న్యోచ॑నీ .
సూ॒ర్యాయా॑ భ॒ద్రమిద్వాసో॒ గాథ॑యైతి॒ పరి॑ష్కృతం .. 10.085.06
చిత్తి॑రా ఉప॒బర్హ॑ణం॒ చక్షు॑రా అ॒భ్యంజ॑నం .
ద్యౌర్భూమిః॒ కోశ॑ ఆసీ॒ద్యదయా॑త్సూ॒ర్యా పతిం॑ .. 10.085.07
స్తోమా॑ ఆసన్ప్రతి॒ధయః॑ కు॒రీరం॒ ఛంద॑ ఓప॒శః .
సూ॒ర్యాయా॑ అ॒శ్వినా॑ వ॒రాగ్నిరా॑సీత్పురోగ॒వః .. 10.085.08
సోమో॑ వధూ॒యుర॑భవద॒శ్వినా॑స్తాము॒భా వ॒రా .
సూ॒ర్యాం యత్పత్యే॒ శంసం॑తీం॒ మన॑సా సవి॒తాద॑దాత్ .. 10.085.09
మనో॑ అస్యా॒ అన॑ ఆసీ॒ద్ద్యౌరా॑సీదు॒త చ్ఛ॒దిః .
శు॒క్రావ॑న॒డ్వాహా॑వాస్తాం॒ యదయా॑త్సూ॒ర్యా గృ॒హం .. 10.085.10
ఋ॒క్సా॒మాభ్యా॑మ॒భిహి॑తౌ॒ గావౌ॑ తే సామ॒నావి॑తః .
శ్రోత్రం॑ తే చ॒క్రే ఆ॑స్తాం ది॒వి పంథా॑శ్చరాచా॒రః .. 10.085.11
శుచీ॑ తే చ॒క్రే యా॒త్యా వ్యా॒నో అక్ష॒ ఆహ॑తః .
అనో॑ మన॒స్మయం॑ సూ॒ర్యారో॑హత్ప్రయ॒తీ పతిం॑ .. 10.085.12
సూ॒ర్యాయా॑ వహ॒తుః ప్రాగా॑త్సవి॒తా యమ॒వాసృ॑జత్ .
అ॒ఘాసు॑ హన్యంతే॒ గావోఽర్జు॑న్యోః॒ పర్యు॑హ్యతే .. 10.085.13
యద॑శ్వినా పృ॒చ్ఛమా॑నా॒వయా॑తం త్రిచ॒క్రేణ॑ వహ॒తుం సూ॒ర్యాయాః॑ .
విశ్వే॑ దే॒వా అను॒ తద్వా॑మజానన్పు॒త్రః పి॒తరా॑వవృణీత పూ॒షా .. 10.085.14
యదయా॑తం శుభస్పతీ వరే॒యం సూ॒ర్యాముప॑ .
క్వైకం॑ చ॒క్రం వా॑మాసీ॒త్క్వ॑ దే॒ష్ట్రాయ॑ తస్థథుః .. 10.085.15
ద్వే తే॑ చ॒క్రే సూ॑ర్యే బ్ర॒హ్మాణ॑ ఋతు॒థా వి॑దుః .
అథైకం॑ చ॒క్రం యద్గుహా॒ తద॑ద్ధా॒తయ॒ ఇద్వి॑దుః .. 10.085.16
సూ॒ర్యాయై॑ దే॒వేభ్యో॑ మి॒త్రాయ॒ వరు॑ణాయ చ .
యే భూ॒తస్య॒ ప్రచే॑తస ఇ॒దం తేభ్యో॑ఽకరం॒ నమః॑ .. 10.085.17
పూ॒ర్వా॒ప॒రం చ॑రతో మా॒యయై॒తౌ శిశూ॒ క్రీళం॑తౌ॒ పరి॑ యాతో అధ్వ॒రం .
విశ్వా॑న్య॒న్యో భువ॑నాభి॒చష్ట॑ ఋ॒తూఀర॒న్యో వి॒దధ॑జ్జాయతే॒ పునః॑ .. 10.085.18
నవో॑నవో భవతి॒ జాయ॑మా॒నోఽహ్నాం॑ కే॒తురు॒షసా॑మే॒త్యగ్రం॑ .
భా॒గం దే॒వేభ్యో॒ వి ద॑ధాత్యా॒యన్ప్ర చం॒ద్రమా॑స్తిరతే దీ॒ర్ఘమాయుః॑ .. 10.085.19
సు॒కిం॒శు॒కం శ॑ల్మ॒లిం వి॒శ్వరూ॑పం॒ హిర॑ణ్యవర్ణం సు॒వృతం॑ సుచ॒క్రం .
ఆ రో॑హ సూర్యే అ॒మృత॑స్య లో॒కం స్యో॒నం పత్యే॑ వహ॒తుం కృ॑ణుష్వ .. 10.085.20
ఉదీ॒ర్ష్వాతః॒ పతి॑వతీ॒ హ్యే॒3॒॑షా వి॒శ్వావ॑సుం॒ నమ॑సా గీ॒ర్భిరీ॑ళే .
అ॒న్యామి॑చ్ఛ పితృ॒షదం॒ వ్య॑క్తాం॒ స తే॑ భా॒గో జ॒నుషా॒ తస్య॑ విద్ధి .. 10.085.21
ఉదీ॒ర్ష్వాతో॑ విశ్వావసో॒ నమ॑సేళా మహే త్వా .
అ॒న్యామి॑చ్ఛ ప్రఫ॒ర్వ్యం1॒॑ సం జా॒యాం పత్యా॑ సృజ .. 10.085.22
అ॒నృ॒క్ష॒రా ఋ॒జవః॑ సంతు॒ పంథా॒ యేభిః॒ సఖా॑యో॒ యంతి॑ నో వరే॒యం .
సమ॑ర్య॒మా సం భగో॑ నో నినీయా॒త్సం జా॑స్ప॒త్యం సు॒యమ॑మస్తు దేవాః .. 10.085.23
ప్ర త్వా॑ ముంచామి॒ వరు॑ణస్య॒ పాశా॒ద్యేన॒ త్వాబ॑ధ్నాత్సవి॒తా సు॒శేవః॑ .
ఋ॒తస్య॒ యోనౌ॑ సుకృ॒తస్య॑ లో॒కేఽరి॑ష్టాం త్వా స॒హ పత్యా॑ దధామి .. 10.085.24
ప్రేతో ముం॒చామి॒ నాముతః॑ సుబ॒ద్ధామ॒ముత॑స్కరం .
యథే॒యమిం॑ద్ర మీఢ్వః సుపు॒త్రా సు॒భగాస॑తి .. 10.085.25
పూ॒షా త్వే॒తో న॑యతు హస్త॒గృహ్యా॒శ్వినా॑ త్వా॒ ప్ర వ॑హతాం॒ రథే॑న .
గృ॒హాన్గ॑చ్ఛ గృ॒హప॑త్నీ॒ యథాసో॑ వ॒శినీ॒ త్వం వి॒దథ॒మా వ॑దాసి .. 10.085.26
ఇ॒హ ప్రి॒యం ప్ర॒జయా॑ తే॒ సమృ॑ధ్యతామ॒స్మిన్గృ॒హే గార్హ॑పత్యాయ జాగృహి .
ఏ॒నా పత్యా॑ త॒న్వం1॒॑ సం సృ॑జ॒స్వాధా॒ జివ్రీ॑ వి॒దథ॒మా వ॑దాథః .. 10.085.27
నీ॒ల॒లో॒హి॒తం భ॑వతి కృ॒త్యాస॒క్తిర్వ్య॑జ్యతే .
ఏధం॑తే అస్యా జ్ఞా॒తయః॒ పతి॑ర్బం॒ధేషు॑ బధ్యతే .. 10.085.28
పరా॑ దేహి శాము॒ల్యం॑ బ్ర॒హ్మభ్యో॒ వి భ॑జా॒ వసు॑ .
కృ॒త్యైషా ప॒ద్వతీ॑ భూ॒త్వ్యా జా॒యా వి॑శతే॒ పతిం॑ .. 10.085.29
అ॒శ్రీ॒రా త॒నూర్భ॑వతి॒ రుశ॑తీ పా॒పయా॑ము॒యా .
పతి॒ర్యద్వ॒ధ్వో॒3॒॑ వాస॑సా॒ స్వమంగ॑మభి॒ధిత్స॑తే .. 10.085.30
యే వ॒ధ్వ॑శ్చం॒ద్రం వ॑హ॒తుం యక్ష్మా॒ యంతి॒ జనా॒దను॑ .
పున॒స్తాన్య॒జ్ఞియా॑ దే॒వా నయం॑తు॒ యత॒ ఆగ॑తాః .. 10.085.31
మా వి॑దన్పరిపం॒థినో॒ య ఆ॒సీదం॑తి॒ దంప॑తీ .
సు॒గేభి॑ర్దు॒ర్గమతీ॑తా॒మప॑ ద్రాం॒త్వరా॑తయః .. 10.085.32
సు॒మం॒గ॒లీరి॒యం వ॒ధూరి॒మాం స॒మేత॒ పశ్య॑త .
సౌభా॑గ్యమస్యై ద॒త్త్వాయాథాస్తం॒ వి పరే॑తన .. 10.085.33
తృ॒ష్టమే॒తత్కటు॑కమే॒తద॑పా॒ష్ఠవ॑ద్వి॒షవ॒న్నైతదత్త॑వే .
సూ॒ర్యాం యో బ్ర॒హ్మా వి॒ద్యాత్స ఇద్వాధూ॑యమర్హతి .. 10.085.34
ఆ॒శస॑నం వి॒శస॑న॒మథో॑ అధివి॒కర్త॑నం .
సూ॒ర్యాయాః॑ పశ్య రూ॒పాణి॒ తాని॑ బ్ర॒హ్మా తు శుం॑ధతి .. 10.085.35
గృ॒భ్ణామి॑ తే సౌభగ॒త్వాయ॒ హస్తం॒ మయా॒ పత్యా॑ జ॒రద॑ష్టి॒ర్యథాసః॑ .
భగో॑ అర్య॒మా స॑వి॒తా పురం॑ధి॒ర్మహ్యం॑ త్వాదు॒ర్గార్హ॑పత్యాయ దే॒వాః .. 10.085.36
తాం పూ॑షంఛి॒వత॑మా॒మేర॑యస్వ॒ యస్యాం॒ బీజం॑ మను॒ష్యా॒3॒॑ వపం॑తి .
యా న॑ ఊ॒రూ ఉ॑శ॒తీ వి॒శ్రయా॑తే॒ యస్యా॑ము॒శంతః॑ ప్ర॒హరా॑మ॒ శేపం॑ .. 10.085.37
తుభ్య॒మగ్రే॒ పర్య॑వహన్సూ॒ర్యాం వ॑హ॒తునా॑ స॒హ .
పునః॒ పతి॑భ్యో జా॒యాం దా అ॑గ్నే ప్ర॒జయా॑ స॒హ .. 10.085.38
పునః॒ పత్నీ॑మ॒గ్నిర॑దా॒దాయు॑షా స॒హ వర్చ॑సా .
దీ॒ర్ఘాయు॑రస్యా॒ యః పతి॒ర్జీవా॑తి శ॒రదః॑ శ॒తం .. 10.085.39
సోమః॑ ప్రథ॒మో వి॑విదే గంధ॒ర్వో వి॑విద॒ ఉత్త॑రః .
తృ॒తీయో॑ అ॒గ్నిష్టే॒ పతి॑స్తు॒రీయ॑స్తే మనుష్య॒జాః .. 10.085.40
సోమో॑ దదద్గంధ॒ర్వాయ॑ గంధ॒ర్వో ద॑దద॒గ్నయే॑ .
ర॒యిం చ॑ పు॒త్రాఀశ్చా॑దాద॒గ్నిర్మహ్య॒మథో॑ ఇ॒మాం .. 10.085.41
ఇ॒హైవ స్తం॒ మా వి యౌ॑ష్టం॒ విశ్వ॒మాయు॒ర్వ్య॑శ్నుతం .
క్రీళం॑తౌ పు॒త్రైర్నప్తృ॑భి॒ర్మోద॑మానౌ॒ స్వే గృ॒హే .. 10.085.42
ఆ నః॑ ప్ర॒జాం జ॑నయతు ప్ర॒జాప॑తిరాజర॒సాయ॒ సమ॑నక్త్వర్య॒మా .
అదు॑ర్మంగలీః పతిలో॒కమా వి॑శ॒ శం నో॑ భవ ద్వి॒పదే॒ శం చతు॑ష్పదే .. 10.085.43
అఘో॑రచక్షు॒రప॑తిఘ్న్యేధి శి॒వా ప॒శుభ్యః॑ సు॒మనాః॑ సు॒వర్చాః॑ .
వీ॒ర॒సూర్దే॒వకా॑మా స్యో॒నా శం నో॑ భవ ద్వి॒పదే॒ శం చతు॑ష్పదే .. 10.085.44
ఇ॒మాం త్వమిం॑ద్ర మీఢ్వః సుపు॒త్రాం సు॒భగాం॑ కృణు .
దశా॑స్యాం పు॒త్రానా ధే॑హి॒ పతి॑మేకాద॒శం కృ॑ధి .. 10.085.45
స॒మ్రాజ్ఞీ॒ శ్వశు॑రే భవ స॒మ్రాజ్ఞీ॑ శ్వ॒శ్ర్వాం భ॑వ .
ననాం॑దరి స॒మ్రాజ్ఞీ॑ భవ స॒మ్రాజ్ఞీ॒ అధి॑ దే॒వృషు॑ .. 10.085.46
సమం॑జంతు॒ విశ్వే॑ దే॒వాః సమాపో॒ హృద॑యాని నౌ .
సం మా॑త॒రిశ్వా॒ సం ధా॒తా సము॒ దేష్ట్రీ॑ దధాతు నౌ .. 10.085.47

వి హి సోతో॒రసృ॑క్షత॒ నేంద్రం॑ దే॒వమ॑మంసత .
యత్రామ॑దద్వృ॒షాక॑పిర॒ర్యః పు॒ష్టేషు॒ మత్స॑ఖా॒ విశ్వ॑స్మా॒దింద్ర॒ ఉత్త॑రః .. 10.086.01
పరా॒ హీం॑ద్ర॒ ధావ॑సి వృ॒షాక॑పే॒రతి॒ వ్యథిః॑ .
నో అహ॒ ప్ర విం॑దస్య॒న్యత్ర॒ సోమ॑పీతయే॒ విశ్వ॑స్మా॒దింద్ర॒ ఉత్త॑రః .. 10.086.02
కిమ॒యం త్వాం వృ॒షాక॑పిశ్చ॒కార॒ హరి॑తో మృ॒గః .
యస్మా॑ ఇర॒స్యసీదు॒ న్వ1॒॑ర్యో వా॑ పుష్టి॒మద్వసు॒ విశ్వ॑స్మా॒దింద్ర॒ ఉత్త॑రః .. 10.086.03
యమి॒మం త్వం వృ॒షాక॑పిం ప్రి॒యమిం॑ద్రాభి॒రక్ష॑సి .
శ్వా న్వ॑స్య జంభిష॒దపి॒ కర్ణే॑ వరాహ॒యుర్విశ్వ॑స్మా॒దింద్ర॒ ఉత్త॑రః .. 10.086.04
ప్రి॒యా త॒ష్టాని॑ మే క॒పిర్వ్య॑క్తా॒ వ్య॑దూదుషత్ .
శిరో॒ న్వ॑స్య రావిషం॒ న సు॒గం దు॒ష్కృతే॑ భువం॒ విశ్వ॑స్మా॒దింద్ర॒ ఉత్త॑రః .. 10.086.05
న మత్స్త్రీ సు॑భ॒సత్త॑రా॒ న సు॒యాశు॑తరా భువత్ .
న మత్ప్రతి॑చ్యవీయసీ॒ న సక్థ్యుద్య॑మీయసీ॒ విశ్వ॑స్మా॒దింద్ర॒ ఉత్త॑రః .. 10.086.06
ఉ॒వే అం॑బ సులాభికే॒ యథే॑వాం॒గ భ॑వి॒ష్యతి॑ .
భ॒సన్మే॑ అంబ॒ సక్థి॑ మే॒ శిరో॑ మే॒ వీ॑వ హృష్యతి॒ విశ్వ॑స్మా॒దింద్ర॒ ఉత్త॑రః .. 10.086.07
కిం సు॑బాహో స్వంగురే॒ పృథు॑ష్టో॒ పృథు॑జాఘనే .
కిం శూ॑రపత్ని న॒స్త్వమ॒భ్య॑మీషి వృ॒షాక॑పిం॒ విశ్వ॑స్మా॒దింద్ర॒ ఉత్త॑రః .. 10.086.08
అ॒వీరా॑మివ॒ మామ॒యం శ॒రారు॑ర॒భి మ॑న్యతే .
ఉ॒తాహమ॑స్మి వీ॒రిణీంద్ర॑పత్నీ మ॒రుత్స॑ఖా॒ విశ్వ॑స్మా॒దింద్ర॒ ఉత్త॑రః .. 10.086.09
సం॒హో॒త్రం స్మ॑ పు॒రా నారీ॒ సమ॑నం॒ వావ॑ గచ్ఛతి .
వే॒ధా ఋ॒తస్య॑ వీ॒రిణీంద్ర॑పత్నీ మహీయతే॒ విశ్వ॑స్మా॒దింద్ర॒ ఉత్త॑రః .. 10.086.10
ఇం॒ద్రా॒ణీమా॒సు నారి॑షు సు॒భగా॑మ॒హమ॑శ్రవం .
న॒హ్య॑స్యా అప॒రం చ॒న జ॒రసా॒ మర॑తే॒ పతి॒ర్విశ్వ॑స్మా॒దింద్ర॒ ఉత్త॑రః .. 10.086.11
నాహమిం॑ద్రాణి రారణ॒ సఖ్యు॑ర్వృ॒షాక॑పేరృ॒తే .
యస్యే॒దమప్యం॑ హ॒విః ప్రి॒యం దే॒వేషు॒ గచ్ఛ॑తి॒ విశ్వ॑స్మా॒దింద్ర॒ ఉత్త॑రః .. 10.086.12
వృషా॑కపాయి॒ రేవ॑తి॒ సుపు॑త్ర॒ ఆదు॒ సుస్ను॑షే .
ఘస॑త్త॒ ఇంద్ర॑ ఉ॒క్షణః॑ ప్రి॒యం కా॑చిత్క॒రం హ॒విర్విశ్వ॑స్మా॒దింద్ర॒ ఉత్త॑రః .. 10.086.13
ఉ॒క్ష్ణో హి మే॒ పంచ॑దశ సా॒కం పచం॑తి వింశ॒తిం .
ఉ॒తాహమ॑ద్మి॒ పీవ॒ ఇదు॒భా కు॒క్షీ పృ॑ణంతి మే॒ విశ్వ॑స్మా॒దింద్ర॒ ఉత్త॑రః .. 10.086.14
వృ॒ష॒భో న తి॒గ్మశృం॑గో॒ఽన్తర్యూ॒థేషు॒ రోరు॑వత్ .
మం॒థస్త॑ ఇంద్ర॒ శం హృ॒దే యం తే॑ సు॒నోతి॑ భావ॒యుర్విశ్వ॑స్మా॒దింద్ర॒ ఉత్త॑రః .. 10.086.15
న సేశే॒ యస్య॒ రంబ॑తేఽన్త॒రా స॒క్థ్యా॒3॒॑ కపృ॑త్ .
సేదీ॑శే॒ యస్య॑ రోమ॒శం ని॑షే॒దుషో॑ వి॒జృంభ॑తే॒ విశ్వ॑స్మా॒దింద్ర॒ ఉత్త॑రః .. 10.086.16
న సేశే॒ యస్య॑ రోమ॒శం ని॑షే॒దుషో॑ వి॒జృంభ॑తే .
సేదీ॑శే॒ యస్య॒ రంబ॑తేఽన్త॒రా స॒క్థ్యా॒3॒॑ కపృ॒ద్విశ్వ॑స్మా॒దింద్ర॒ ఉత్త॑రః .. 10.086.17
అ॒యమిం॑ద్ర వృ॒షాక॑పిః॒ పర॑స్వంతం హ॒తం వి॑దత్ .
అ॒సిం సూ॒నాం నవం॑ చ॒రుమాదేధ॒స్యాన॒ ఆచి॑తం॒ విశ్వ॑స్మా॒దింద్ర॒ ఉత్త॑రః .. 10.086.18
అ॒యమే॑మి వి॒చాక॑శద్విచి॒న్వందాస॒మార్యం॑ .
పిబా॑మి పాక॒సుత్వ॑నో॒ఽభి ధీర॑మచాకశం॒ విశ్వ॑స్మా॒దింద్ర॒ ఉత్త॑రః .. 10.086.19
ధన్వ॑ చ॒ యత్కృం॒తత్రం॑ చ॒ కతి॑ స్వి॒త్తా వి యోజ॑నా .
నేదీ॑యసో వృషాక॒పేఽస్త॒మేహి॑ గృ॒హాఀ ఉప॒ విశ్వ॑స్మా॒దింద్ర॒ ఉత్త॑రః .. 10.086.20
పున॒రేహి॑ వృషాకపే సువి॒తా క॑ల్పయావహై .
య ఏ॒ష స్వ॑ప్న॒నంశ॒నోఽస్త॒మేషి॑ ప॒థా పున॒ర్విశ్వ॑స్మా॒దింద్ర॒ ఉత్త॑రః .. 10.086.21
యదుదం॑చో వృషాకపే గృ॒హమిం॒ద్రాజ॑గంతన .
క్వ1॒॑ స్య పు॑ల్వ॒ఘో మృ॒గః కమ॑గంజన॒యోప॑నో॒ విశ్వ॑స్మా॒దింద్ర॒ ఉత్త॑రః .. 10.086.22
పర్శు॑ర్హ॒ నామ॑ మాన॒వీ సా॒కం స॑సూవ వింశ॒తిం .
భ॒ద్రం భ॑ల॒ త్యస్యా॑ అభూ॒ద్యస్యా॑ ఉ॒దర॒మామ॑య॒ద్విశ్వ॑స్మా॒దింద్ర॒ ఉత్త॑రః .. 10.086.23

ర॒క్షో॒హణం॑ వా॒జిన॒మా జి॑ఘర్మి మి॒త్రం ప్రథి॑ష్ఠ॒ముప॑ యామి॒ శర్మ॑ .
శిశా॑నో అ॒గ్నిః క్రతు॑భిః॒ సమి॑ద్ధః॒ స నో॒ దివా॒ స రి॒షః పా॑తు॒ నక్తం॑ .. 10.087.01
అయో॑దంష్ట్రో అ॒ర్చిషా॑ యాతు॒ధానా॒నుప॑ స్పృశ జాతవేదః॒ సమి॑ద్ధః .
ఆ జి॒హ్వయా॒ మూర॑దేవాన్రభస్వ క్ర॒వ్యాదో॑ వృ॒క్త్వ్యపి॑ ధత్స్వా॒సన్ .. 10.087.02
ఉ॒భోభ॑యావి॒న్నుప॑ ధేహి॒ దంష్ట్రా॑ హిం॒స్రః శిశా॒నోఽవ॑రం॒ పరం॑ చ .
ఉ॒తాంతరి॑క్షే॒ పరి॑ యాహి రాజం॒జంభైః॒ సం ధే॑హ్య॒భి యా॑తు॒ధానా॑న్ .. 10.087.03
య॒జ్ఞైరిషూః॑ సం॒నమ॑మానో అగ్నే వా॒చా శ॒ల్యాఀ అ॒శని॑భిర్దిహా॒నః .
తాభి॑ర్విధ్య॒ హృద॑యే యాతు॒ధానా॑న్ప్రతీ॒చో బా॒హూన్ప్రతి॑ భంఘ్యేషాం .. 10.087.04
అగ్నే॒ త్వచం॑ యాతు॒ధాన॑స్య భింధి హిం॒స్రాశని॒ర్హర॑సా హంత్వేనం .
ప్ర పర్వా॑ణి జాతవేదః శృణీహి క్ర॒వ్యాత్క్ర॑వి॒ష్ణుర్వి చి॑నోతు వృ॒క్ణం .. 10.087.05
యత్రే॒దానీం॒ పశ్య॑సి జాతవేద॒స్తిష్ఠం॑తమగ్న ఉ॒త వా॒ చరం॑తం .
యద్వాం॒తరి॑క్షే ప॒థిభిః॒ పతం॑తం॒ తమస్తా॑ విధ్య॒ శర్వా॒ శిశా॑నః .. 10.087.06
ఉ॒తాల॑బ్ధం స్పృణుహి జాతవేద ఆలేభా॒నాదృ॒ష్టిభి॑ర్యాతు॒ధానా॑త్ .
అగ్నే॒ పూర్వో॒ ని జ॑హి॒ శోశు॑చాన ఆ॒మాదః॒ క్ష్వింకా॒స్తమ॑దం॒త్వేనీః॑ .. 10.087.07
ఇ॒హ ప్ర బ్రూ॑హి యత॒మః సో అ॑గ్నే॒ యో యా॑తు॒ధానో॒ య ఇ॒దం కృ॒ణోతి॑ .
తమా ర॑భస్వ స॒మిధా॑ యవిష్ఠ నృ॒చక్ష॑స॒శ్చక్షు॑షే రంధయైనం .. 10.087.08
తీ॒క్ష్ణేనా॑గ్నే॒ చక్షు॑షా రక్ష య॒జ్ఞం ప్రాంచం॒ వసు॑భ్యః॒ ప్ర ణ॑య ప్రచేతః .
హిం॒స్రం రక్షాం॑స్య॒భి శోశు॑చానం॒ మా త్వా॑ దభన్యాతు॒ధానా॑ నృచక్షః .. 10.087.09
నృ॒చక్షా॒ రక్షః॒ పరి॑ పశ్య వి॒క్షు తస్య॒ త్రీణి॒ ప్రతి॑ శృణీ॒హ్యగ్రా॑ .
తస్యా॑గ్నే పృ॒ష్టీర్హర॑సా శృణీహి త్రే॒ధా మూలం॑ యాతు॒ధాన॑స్య వృశ్చ .. 10.087.10
త్రిర్యా॑తు॒ధానః॒ ప్రసి॑తిం త ఏత్వృ॒తం యో అ॑గ్నే॒ అనృ॑తేన॒ హంతి॑ .
తమ॒ర్చిషా॑ స్ఫూ॒ర్జయం॑జాతవేదః సమ॒క్షమే॑నం గృణ॒తే ని వృ॑ఙ్ధి .. 10.087.11
తద॑గ్నే॒ చక్షుః॒ ప్రతి॑ ధేహి రే॒భే శ॑ఫా॒రుజం॒ యేన॒ పశ్య॑సి యాతు॒ధానం॑ .
అ॒థ॒ర్వ॒వజ్జ్యోతి॑షా॒ దైవ్యే॑న స॒త్యం ధూర్వం॑తమ॒చితం॒ న్యో॑ష .. 10.087.12
యద॑గ్నే అ॒ద్య మి॑థు॒నా శపా॑తో॒ యద్వా॒చస్తృ॒ష్టం జ॒నయం॑త రే॒భాః .
మ॒న్యోర్మన॑సః శర॒వ్యా॒3॒॑ జాయ॑తే॒ యా తయా॑ విధ్య॒ హృద॑యే యాతు॒ధానా॑న్ .. 10.087.13
పరా॑ శృణీహి॒ తప॑సా యాతు॒ధానా॒న్పరా॑గ్నే॒ రక్షో॒ హర॑సా శృణీహి .
పరా॒ర్చిషా॒ మూర॑దేవాంఛృణీహి॒ పరా॑సు॒తృపో॑ అ॒భి శోశు॑చానః .. 10.087.14
పరా॒ద్య దే॒వా వృ॑జి॒నం శృ॑ణంతు ప్ర॒త్యగే॑నం శ॒పథా॑ యంతు తృ॒ష్టాః .
వా॒చాస్తే॑నం॒ శర॑వ ఋచ్ఛంతు॒ మర్మ॒న్విశ్వ॑స్యైతు॒ ప్రసి॑తిం యాతు॒ధానః॑ .. 10.087.15
యః పౌరు॑షేయేణ క్ర॒విషా॑ సమం॒క్తే యో అశ్వ్యే॑న ప॒శునా॑ యాతు॒ధానః॑ .
యో అ॒ఘ్న్యాయా॒ భర॑తి క్షీ॒రమ॑గ్నే॒ తేషాం॑ శీ॒ర్షాణి॒ హర॒సాపి॑ వృశ్చ .. 10.087.16
సం॒వ॒త్స॒రీణం॒ పయ॑ ఉ॒స్రియా॑యా॒స్తస్య॒ మాశీ॑ద్యాతు॒ధానో॑ నృచక్షః .
పీ॒యూష॑మగ్నే యత॒మస్తితృ॑ప్సా॒త్తం ప్ర॒త్యంచ॑మ॒ర్చిషా॑ విధ్య॒ మర్మ॑న్ .. 10.087.17
వి॒షం గవాం॑ యాతు॒ధానాః॑ పిబం॒త్వా వృ॑శ్చ్యంతా॒మది॑తయే దు॒రేవాః॑ .
పరై॑నాందే॒వః స॑వి॒తా ద॑దాతు॒ పరా॑ భా॒గమోష॑ధీనాం జయంతాం .. 10.087.18
స॒నాద॑గ్నే మృణసి యాతు॒ధానా॒న్న త్వా॒ రక్షాం॑సి॒ పృత॑నాసు జిగ్యుః .
అను॑ దహ స॒హమూ॑రాన్క్ర॒వ్యాదో॒ మా తే॑ హే॒త్యా ము॑క్షత॒ దైవ్యా॑యాః .. 10.087.19
త్వం నో॑ అగ్నే అధ॒రాదుద॑క్తా॒త్త్వం ప॒శ్చాదు॒త ర॑క్షా పు॒రస్తా॑త్ .
ప్రతి॒ తే తే॑ అ॒జరా॑స॒స్తపి॑ష్ఠా అ॒ఘశం॑సం॒ శోశు॑చతో దహంతు .. 10.087.20
ప॒శ్చాత్పు॒రస్తా॑దధ॒రాదుద॑క్తాత్క॒విః కావ్యే॑న॒ పరి॑ పాహి రాజన్ .
సఖే॒ సఖా॑యమ॒జరో॑ జరి॒మ్ణేఽగ్నే॒ మర్తా॒ఀ అమ॑ర్త్య॒స్త్వం నః॑ .. 10.087.21
పరి॑ త్వాగ్నే॒ పురం॑ వ॒యం విప్రం॑ సహస్య ధీమహి .
ధృ॒షద్వ॑ర్ణం ది॒వేది॑వే హం॒తారం॑ భంగు॒రావ॑తాం .. 10.087.22
వి॒షేణ॑ భంగు॒రావ॑తః॒ ప్రతి॑ ష్మ ర॒క్షసో॑ దహ .
అగ్నే॑ తి॒గ్మేన॑ శో॒చిషా॒ తపు॑రగ్రాభిరృ॒ష్టిభిః॑ .. 10.087.23
ప్రత్య॑గ్నే మిథు॒నా ద॑హ యాతు॒ధానా॑ కిమీ॒దినా॑ .
సం త్వా॑ శిశామి జాగృ॒హ్యద॑బ్ధం విప్ర॒ మన్మ॑భిః .. 10.087.24
ప్రత్య॑గ్నే॒ హర॑సా॒ హరః॑ శృణీ॒హి వి॒శ్వతః॒ ప్రతి॑ .
యా॒తు॒ధాన॑స్య ర॒క్షసో॒ బలం॒ వి రు॑జ వీ॒ర్యం॑ .. 10.087.25

హ॒విష్పాంత॑మ॒జరం॑ స్వ॒ర్విది॑ దివి॒స్పృశ్యాహు॑తం॒ జుష్ట॑మ॒గ్నౌ .
తస్య॒ భర్మ॑ణే॒ భువ॑నాయ దే॒వా ధర్మ॑ణే॒ కం స్వ॒ధయా॑ పప్రథంత .. 10.088.01
గీ॒ర్ణం భువ॑నం॒ తమ॒సాప॑గూళ్హమా॒విః స్వ॑రభవజ్జా॒తే అ॒గ్నౌ .
తస్య॑ దే॒వాః పృ॑థి॒వీ ద్యౌరు॒తాపోఽర॑ణయ॒న్నోష॑ధీః స॒ఖ్యే అ॑స్య .. 10.088.02
దే॒వేభి॒ర్న్వి॑షి॒తో య॒జ్ఞియే॑భిర॒గ్నిం స్తో॑షాణ్య॒జరం॑ బృ॒హంతం॑ .
యో భా॒నునా॑ పృథి॒వీం ద్యాము॒తేమామా॑త॒తాన॒ రోద॑సీ అం॒తరి॑క్షం .. 10.088.03
యో హోతాసీ॑త్ప్రథ॒మో దే॒వజు॑ష్టో॒ యం స॒మాంజ॒న్నాజ్యే॑నా వృణా॒నాః .
స ప॑త॒త్రీ॑త్వ॒రం స్థా జగ॒ద్యచ్ఛ్వా॒త్రమ॒గ్నిర॑కృణోజ్జా॒తవే॑దాః .. 10.088.04
యజ్జా॑తవేదో॒ భువ॑నస్య మూ॒ర్ధన్నతి॑ష్ఠో అగ్నే స॒హ రో॑చ॒నేన॑ .
తం త్వా॑హేమ మ॒తిభి॑ర్గీ॒ర్భిరు॒క్థైః స య॒జ్ఞియో॑ అభవో రోదసి॒ప్రాః .. 10.088.05
మూ॒ర్ధా భు॒వో భ॑వతి॒ నక్త॑మ॒గ్నిస్తతః॒ సూర్యో॑ జాయతే ప్రా॒తరు॒ద్యన్ .
మా॒యామూ॒ తు య॒జ్ఞియా॑నామే॒తామపో॒ యత్తూర్ణి॒శ్చర॑తి ప్రజా॒నన్ .. 10.088.06
దృ॒శేన్యో॒ యో మ॑హి॒నా సమి॒ద్ధోఽరో॑చత ది॒వియో॑నిర్వి॒భావా॑ .
తస్మి॑న్న॒గ్నౌ సూ॑క్తవా॒కేన॑ దే॒వా హ॒విర్విశ్వ॒ ఆజు॑హవుస్తనూ॒పాః .. 10.088.07
సూ॒క్త॒వా॒కం ప్ర॑థ॒మమాదిద॒గ్నిమాదిద్ధ॒విర॑జనయంత దే॒వాః .
స ఏ॑షాం య॒జ్ఞో అ॑భవత్తనూ॒పాస్తం ద్యౌర్వే॑ద॒ తం పృ॑థి॒వీ తమాపః॑ .. 10.088.08
యం దే॒వాసోఽజ॑నయంతా॒గ్నిం యస్మి॒న్నాజు॑హవు॒ర్భువ॑నాని॒ విశ్వా॑ .
సో అ॒ర్చిషా॑ పృథి॒వీం ద్యాము॒తేమామృ॑జూ॒యమా॑నో అతపన్మహి॒త్వా .. 10.088.09
స్తోమే॑న॒ హి ది॒వి దే॒వాసో॑ అ॒గ్నిమజీ॑జనం॒ఛక్తి॑భీ రోదసి॒ప్రాం .
తమూ॑ అకృణ్వంత్రే॒ధా భు॒వే కం స ఓష॑ధీః పచతి వి॒శ్వరూ॑పాః .. 10.088.10
య॒దేదే॑న॒మద॑ధుర్య॒జ్ఞియా॑సో ది॒వి దే॒వాః సూర్య॑మాదితే॒యం .
య॒దా చ॑రి॒ష్ణూ మి॑థు॒నావభూ॑తా॒మాదిత్ప్రాప॑శ్య॒న్భువ॑నాని॒ విశ్వా॑ .. 10.088.11
విశ్వ॑స్మా అ॒గ్నిం భువ॑నాయ దే॒వా వై॑శ్వాన॒రం కే॒తుమహ్నా॑మకృణ్వన్ .
ఆ యస్త॒తానో॒షసో॑ విభా॒తీరపో॑ ఊర్ణోతి॒ తమో॑ అ॒ర్చిషా॒ యన్ .. 10.088.12
వై॒శ్వా॒న॒రం క॒వయో॑ య॒జ్ఞియా॑సో॒ఽగ్నిం దే॒వా అ॑జనయన్నజు॒ర్యం .
నక్ష॑త్రం ప్ర॒త్నమమి॑నచ్చరి॒ష్ణు య॒క్షస్యాధ్య॑క్షం తవి॒షం బృ॒హంతం॑ .. 10.088.13
వై॒శ్వా॒న॒రం వి॒శ్వహా॑ దీది॒వాంసం॒ మంత్రై॑ర॒గ్నిం క॒విమచ్ఛా॑ వదామః .
యో మ॑హి॒మ్నా ప॑రిబ॒భూవో॒ర్వీ ఉ॒తావస్తా॑దు॒త దే॒వః ప॒రస్తా॑త్ .. 10.088.14
ద్వే స్రు॒తీ అ॑శృణవం పితౄ॒ణామ॒హం దే॒వానా॑ము॒త మర్త్యా॑నాం .
తాభ్యా॑మి॒దం విశ్వ॒మేజ॒త్సమే॑తి॒ యదం॑త॒రా పి॒తరం॑ మా॒తరం॑ చ .. 10.088.15
ద్వే స॑మీ॒చీ బి॑భృత॒శ్చరం॑తం శీర్ష॒తో జా॒తం మన॑సా॒ విమృ॑ష్టం .
స ప్ర॒త్యఙ్విశ్వా॒ భువ॑నాని తస్థా॒వప్ర॑యుచ్ఛంత॒రణి॒ర్భ్రాజ॑మానః .. 10.088.16
యత్రా॒ వదే॑తే॒ అవ॑రః॒ పర॑శ్చ యజ్ఞ॒న్యోః॑ కత॒రో నౌ॒ వి వే॑ద .
ఆ శే॑కు॒రిత్స॑ధ॒మాదం॒ సఖా॑యో॒ నక్షం॑త య॒జ్ఞం క ఇ॒దం వి వో॑చత్ .. 10.088.17
కత్య॒గ్నయః॒ కతి॒ సూర్యా॑సః॒ కత్యు॒షాసః॒ కత్యు॑ స్వి॒దాపః॑ .
నోప॒స్పిజం॑ వః పితరో వదామి పృ॒చ్ఛామి॑ వః కవయో వి॒ద్మనే॒ కం .. 10.088.18
యా॒వ॒న్మా॒త్రము॒షసో॒ న ప్రతీ॑కం సుప॒ర్ణ్యో॒3॒॑ వస॑తే మాతరిశ్వః .
తావ॑ద్దధా॒త్యుప॑ య॒జ్ఞమా॒యన్బ్రా॑హ్మ॒ణో హోతు॒రవ॑రో ని॒షీద॑న్ .. 10.088.19

ఇంద్రం॑ స్తవా॒ నృత॑మం॒ యస్య॑ మ॒హ్నా వి॑బబా॒ధే రో॑చ॒నా వి జ్మో అంతా॑న్ .
ఆ యః ప॒ప్రౌ చ॑ర్షణీ॒ధృద్వరో॑భిః॒ ప్ర సింధు॑భ్యో రిరిచా॒నో మ॑హి॒త్వా .. 10.089.01
స సూర్యః॒ పర్యు॒రూ వరాం॒స్యేంద్రో॑ వవృత్యా॒ద్రథ్యే॑వ చ॒క్రా .
అతి॑ష్ఠంతమప॒స్యం1॒॑ న సర్గం॑ కృ॒ష్ణా తమాం॑సి॒ త్విష్యా॑ జఘాన .. 10.089.02
స॒మా॒నమ॑స్మా॒ అన॑పావృదర్చ క్ష్మ॒యా ది॒వో అస॑మం॒ బ్రహ్మ॒ నవ్యం॑ .
వి యః పృ॒ష్ఠేవ॒ జని॑మాన్య॒ర్య ఇంద్ర॑శ్చి॒కాయ॒ న సఖా॑యమీ॒షే .. 10.089.03
ఇంద్రా॑య॒ గిరో॒ అని॑శితసర్గా అ॒పః ప్రేర॑యం॒ సగ॑రస్య బు॒ధ్నాత్ .
యో అక్షే॑ణేవ చ॒క్రియా॒ శచీ॑భి॒ర్విష్వ॑క్త॒స్తంభ॑ పృథి॒వీము॒త ద్యాం .. 10.089.04
ఆపాం॑తమన్యుస్తృ॒పల॑ప్రభర్మా॒ ధునిః॒ శిమీ॑వాం॒ఛరు॑మాఀ ఋజీ॒షీ .
సోమో॒ విశ్వా॑న్యత॒సా వనా॑ని॒ నార్వాగింద్రం॑ ప్రతి॒మానా॑ని దేభుః .. 10.089.05
న యస్య॒ ద్యావా॑పృథి॒వీ న ధన్వ॒ నాంతరి॑క్షం॒ నాద్ర॑యః॒ సోమో॑ అక్షాః .
యద॑స్య మ॒న్యుర॑ధినీ॒యమా॑నః శృ॒ణాతి॑ వీ॒ళు రు॒జతి॑ స్థి॒రాణి॑ .. 10.089.06
జ॒ఘాన॑ వృ॒త్రం స్వధి॑తి॒ర్వనే॑వ రు॒రోజ॒ పురో॒ అర॑ద॒న్న సింధూ॑న్ .
బి॒భేద॑ గి॒రిం నవ॒మిన్న కుం॒భమా గా ఇంద్రో॑ అకృణుత స్వ॒యుగ్భిః॑ .. 10.089.07
త్వం హ॒ త్యదృ॑ణ॒యా ఇం॑ద్ర॒ ధీరో॒ఽసిర్న పర్వ॑ వృజి॒నా శృ॑ణాసి .
ప్ర యే మి॒త్రస్య॒ వరు॑ణస్య॒ ధామ॒ యుజం॒ న జనా॑ మి॒నంతి॑ మి॒త్రం .. 10.089.08
ప్ర యే మి॒త్రం ప్రార్య॒మణం॑ దు॒రేవాః॒ ప్ర సం॒గిరః॒ ప్ర వరు॑ణం మి॒నంతి॑ .
న్య1॒॑మిత్రే॑షు వ॒ధమిం॑ద్ర॒ తుమ్రం॒ వృష॒న్వృషా॑ణమరు॒షం శి॑శీహి .. 10.089.09
ఇంద్రో॑ ది॒వ ఇంద్ర॑ ఈశే పృథి॒వ్యా ఇంద్రో॑ అ॒పామింద్ర॒ ఇత్పర్వ॑తానాం .
ఇంద్రో॑ వృ॒ధామింద్ర॒ ఇన్మేధి॑రాణా॒మింద్రః॒ క్షేమే॒ యోగే॒ హవ్య॒ ఇంద్రః॑ .. 10.089.10
ప్రాక్తుభ్య॒ ఇంద్రః॒ ప్ర వృ॒ధో అహ॑భ్యః॒ ప్రాంతరి॑క్షా॒త్ప్ర స॑ము॒ద్రస్య॑ ధా॒సేః .
ప్ర వాత॑స్య॒ ప్రథ॑సః॒ ప్ర జ్మో అంతా॒త్ప్ర సింధు॑భ్యో రిరిచే॒ ప్ర క్షి॒తిభ్యః॑ .. 10.089.11
ప్ర శోశు॑చత్యా ఉ॒షసో॒ న కే॒తుర॑సి॒న్వా తే॑ వర్తతామింద్ర హే॒తిః .
అశ్మే॑వ విధ్య ది॒వ ఆ సృ॑జా॒నస్తపి॑ష్ఠేన॒ హేష॑సా॒ ద్రోఘ॑మిత్రాన్ .. 10.089.12
అన్వహ॒ మాసా॒ అన్విద్వనా॒న్యన్వోష॑ధీ॒రను॒ పర్వ॑తాసః .
అన్వింద్రం॒ రోద॑సీ వావశా॒నే అన్వాపో॑ అజిహత॒ జాయ॑మానం .. 10.089.13
కర్హి॑ స్వి॒త్సా త॑ ఇంద్ర చే॒త్యాస॑ద॒ఘస్య॒ యద్భి॒నదో॒ రక్ష॒ ఏష॑త్ .
మి॒త్ర॒క్రువో॒ యచ్ఛస॑నే॒ న గావః॑ పృథి॒వ్యా ఆ॒పృగ॑ము॒యా శయం॑తే .. 10.089.14
శ॒త్రూ॒యంతో॑ అ॒భి యే న॑స్తత॒స్రే మహి॒ వ్రాధం॑త ఓగ॒ణాస॑ ఇంద్ర .
అం॒ధేనా॒మిత్రా॒స్తమ॑సా సచంతాం సుజ్యో॒తిషో॑ అ॒క్తవ॒స్తాఀ అ॒భి ష్యుః॑ .. 10.089.15
పు॒రూణి॒ హి త్వా॒ సవ॑నా॒ జనా॑నాం॒ బ్రహ్మా॑ణి॒ మంద॑న్గృణ॒తామృషీ॑ణాం .
ఇ॒మామా॒ఘోష॒న్నవ॑సా॒ సహూ॑తిం తి॒రో విశ్వా॒ఀ అర్చ॑తో యాహ్య॒ర్వాఙ్ .. 10.089.16
ఏ॒వా తే॑ వ॒యమిం॑ద్ర భుంజతీ॒నాం వి॒ద్యామ॑ సుమతీ॒నాం నవా॑నాం .
వి॒ద్యామ॒ వస్తో॒రవ॑సా గృ॒ణంతో॑ వి॒శ్వామి॑త్రా ఉ॒త త॑ ఇంద్ర నూ॒నం .. 10.089.17
శు॒నం హు॑వేమ మ॒ఘవా॑న॒మింద్ర॑మ॒స్మిన్భరే॒ నృత॑మం॒ వాజ॑సాతౌ .
శృ॒ణ్వంత॑ము॒గ్రమూ॒తయే॑ స॒మత్సు॒ ఘ్నంతం॑ వృ॒త్రాణి॑ సం॒జితం॒ ధనా॑నాం .. 10.089.18

స॒హస్ర॑శీర్షా॒ పురు॑షః సహస్రా॒క్షః స॒హస్ర॑పాత్ .
స భూమిం॑ వి॒శ్వతో॑ వృ॒త్వాత్య॑తిష్ఠద్దశాంగు॒లం .. 10.090.01
పురు॑ష ఏ॒వేదం సర్వం॒ యద్భూ॒తం యచ్చ॒ భవ్యం॑ .
ఉ॒తామృ॑త॒త్వస్యేశా॑నో॒ యదన్నే॑నాతి॒రోహ॑తి .. 10.090.02
ఏ॒తావా॑నస్య మహి॒మాతో॒ జ్యాయా॑ఀశ్చ॒ పూరు॑షః .
పాదో॑ఽస్య॒ విశ్వా॑ భూ॒తాని॑ త్రి॒పాద॑స్యా॒మృతం॑ ది॒వి .. 10.090.03
త్రి॒పాదూ॒ర్ధ్వ ఉదై॒త్పురు॑షః॒ పాదో॑ఽస్యే॒హాభ॑వ॒త్పునః॑ .
తతో॒ విష్వ॒ఙ్వ్య॑క్రామత్సాశనానశ॒నే అ॒భి .. 10.090.04
తస్మా॑ద్వి॒రాళ॑జాయత వి॒రాజో॒ అధి॒ పూరు॑షః .
స జా॒తో అత్య॑రిచ్యత ప॒శ్చాద్భూమి॒మథో॑ పు॒రః .. 10.090.05
యత్పురు॑షేణ హ॒విషా॑ దే॒వా య॒జ్ఞమత॑న్వత .
వ॒సం॒తో అ॑స్యాసీ॒దాజ్యం॑ గ్రీ॒ష్మ ఇ॒ధ్మః శ॒రద్ధ॒విః .. 10.090.06
తం య॒జ్ఞం బ॒ర్హిషి॒ ప్రౌక్ష॒న్పురు॑షం జా॒తమ॑గ్ర॒తః .
తేన॑ దే॒వా అ॑యజంత సా॒ధ్యా ఋష॑యశ్చ॒ యే .. 10.090.07
తస్మా॑ద్య॒జ్ఞాత్స॑ర్వ॒హుతః॒ సంభృ॑తం పృషదా॒జ్యం .
ప॒శూంతాఀశ్చ॑క్రే వాయ॒వ్యా॑నార॒ణ్యాన్గ్రా॒మ్యాశ్చ॒ యే .. 10.090.08
తస్మా॑ద్య॒జ్ఞాత్స॑ర్వ॒హుత॒ ఋచః॒ సామా॑ని జజ్ఞిరే .
ఛందాం॑సి జజ్ఞిరే॒ తస్మా॒ద్యజు॒స్తస్మా॑దజాయత .. 10.090.09
తస్మా॒దశ్వా॑ అజాయంత॒ యే కే చో॑భ॒యాద॑తః .
గావో॑ హ జజ్ఞిరే॒ తస్మా॒త్తస్మా॑జ్జా॒తా అ॑జా॒వయః॑ .. 10.090.10
యత్పురు॑షం॒ వ్యద॑ధుః కతి॒ధా వ్య॑కల్పయన్ .
ముఖం॒ కిమ॑స్య॒ కౌ బా॒హూ కా ఊ॒రూ పాదా॑ ఉచ్యేతే .. 10.090.11
బ్రా॒హ్మ॒ణో॑ఽస్య॒ ముఖ॑మాసీద్బా॒హూ రా॑జ॒న్యః॑ కృ॒తః .
ఊ॒రూ తద॑స్య॒ యద్వైశ్యః॑ ప॒ద్భ్యాం శూ॒ద్రో అ॑జాయత .. 10.090.12
చం॒ద్రమా॒ మన॑సో జా॒తశ్చక్షోః॒ సూర్యో॑ అజాయత .
ముఖా॒దింద్ర॑శ్చా॒గ్నిశ్చ॑ ప్రా॒ణాద్వా॒యుర॑జాయత .. 10.090.13
నాభ్యా॑ ఆసీదం॒తరి॑క్షం శీ॒ర్ష్ణో ద్యౌః సమ॑వర్తత .
ప॒ద్భ్యాం భూమి॒ర్దిశః॒ శ్రోత్రా॒త్తథా॑ లో॒కాఀ అ॑కల్పయన్ .. 10.090.14
స॒ప్తాస్యా॑సన్పరి॒ధయ॒స్త్రిః స॒ప్త స॒మిధః॑ కృ॒తాః .
దే॒వా యద్య॒జ్ఞం త॑న్వా॒నా అబ॑ధ్న॒న్పురు॑షం ప॒శుం .. 10.090.15
య॒జ్ఞేన॑ య॒జ్ఞమ॑యజంత దే॒వాస్తాని॒ ధర్మా॑ణి ప్రథ॒మాన్యా॑సన్ .
తే హ॒ నాకం॑ మహి॒మానః॑ సచంత॒ యత్ర॒ పూర్వే॑ సా॒ధ్యాః సంతి॑ దే॒వాః .. 10.090.16

సం జా॑గృ॒వద్భి॒ర్జర॑మాణ ఇధ్యతే॒ దమే॒ దమూ॑నా ఇ॒షయ॑న్ని॒ళస్ప॒దే .
విశ్వ॑స్య॒ హోతా॑ హ॒విషో॒ వరే॑ణ్యో వి॒భుర్వి॒భావా॑ సు॒షఖా॑ సఖీయ॒తే .. 10.091.01
స ద॑ర్శత॒శ్రీరతి॑థిర్గృ॒హేగృ॑హే॒ వనే॑వనే శిశ్రియే తక్వ॒వీరి॑వ .
జనం॑జనం॒ జన్యో॒ నాతి॑ మన్యతే॒ విశ॒ ఆ క్షే॑తి వి॒శ్యో॒3॒॑ విశం॑విశం .. 10.091.02
సు॒దక్షో॒ దక్షైః॒ క్రతు॑నాసి సు॒క్రతు॒రగ్నే॑ క॒విః కావ్యే॑నాసి విశ్వ॒విత్ .
వసు॒ర్వసూ॑నాం క్షయసి॒ త్వమేక॒ ఇద్ద్యావా॑ చ॒ యాని॑ పృథి॒వీ చ॒ పుష్య॑తః .. 10.091.03
ప్ర॒జా॒నన్న॑గ్నే॒ తవ॒ యోని॑మృ॒త్వియ॒మిళా॑యాస్ప॒దే ఘృ॒తవం॑త॒మాస॑దః .
ఆ తే॑ చికిత్ర ఉ॒షసా॑మి॒వేత॑యోఽరే॒పసః॒ సూర్య॑స్యేవ ర॒శ్మయః॑ .. 10.091.04
తవ॒ శ్రియో॑ వ॒ర్ష్య॑స్యేవ వి॒ద్యుత॑శ్చి॒త్రాశ్చి॑కిత్ర ఉ॒షసాం॒ న కే॒తవః॑ .
యదోష॑ధీర॒భిసృ॑ష్టో॒ వనా॑ని చ॒ పరి॑ స్వ॒యం చి॑ను॒షే అన్న॑మా॒స్యే॑ .. 10.091.05
తమోష॑ధీర్దధిరే॒ గర్భ॑మృ॒త్వియం॒ తమాపో॑ అ॒గ్నిం జ॑నయంత మా॒తరః॑ .
తమిత్స॑మా॒నం వ॒నిన॑శ్చ వీ॒రుధో॒ఽన్తర్వ॑తీశ్చ॒ సువ॑తే చ వి॒శ్వహా॑ .. 10.091.06
వాతో॑పధూత ఇషి॒తో వశా॒ఀ అను॑ తృ॒షు యదన్నా॒ వేవి॑షద్వి॒తిష్ఠ॑సే .
ఆ తే॑ యతంతే ర॒థ్యో॒3॒॑ యథా॒ పృథ॒క్ఛర్ధాం॑స్యగ్నే అ॒జరా॑ణి॒ ధక్ష॑తః .. 10.091.07
మే॒ధా॒కా॒రం వి॒దథ॑స్య ప్ర॒సాధ॑నమ॒గ్నిం హోతా॑రం పరి॒భూత॑మం మ॒తిం .
తమిదర్భే॑ హ॒విష్యా స॑మా॒నమిత్తమిన్మ॒హే వృ॑ణతే॒ నాన్యం త్వత్ .. 10.091.08
త్వామిదత్ర॑ వృణతే త్వా॒యవో॒ హోతా॑రమగ్నే వి॒దథే॑షు వే॒ధసః॑ .
యద్దే॑వ॒యంతో॒ దధ॑తి॒ ప్రయాం॑సి తే హ॒విష్మం॑తో॒ మన॑వో వృ॒క్తబ॑ర్హిషః .. 10.091.09
తవా॑గ్నే హో॒త్రం తవ॑ పో॒త్రమృ॒త్వియం॒ తవ॑ నే॒ష్ట్రం త్వమ॒గ్నిదృ॑తాయ॒తః .
తవ॑ ప్రశా॒స్త్రం త్వమ॑ధ్వరీయసి బ్ర॒హ్మా చాసి॑ గృ॒హప॑తిశ్చ నో॒ దమే॑ .. 10.091.10
యస్తుభ్య॑మగ్నే అ॒మృతా॑య॒ మర్త్యః॑ స॒మిధా॒ దాశ॑దు॒త వా॑ హ॒విష్కృ॑తి .
తస్య॒ హోతా॑ భవసి॒ యాసి॑ దూ॒త్య1॒॑ముప॑ బ్రూషే॒ యజ॑స్యధ్వరీ॒యసి॑ .. 10.091.11
ఇ॒మా అ॑స్మై మ॒తయో॒ వాచో॑ అ॒స్మదాఀ ఋచో॒ గిరః॑ సుష్టు॒తయః॒ సమ॑గ్మత .
వ॒సూ॒యవో॒ వస॑వే జా॒తవే॑దసే వృ॒ద్ధాసు॑ చి॒ద్వర్ధ॑నో॒ యాసు॑ చా॒కన॑త్ .. 10.091.12
ఇ॒మాం ప్ర॒త్నాయ॑ సుష్టు॒తిం నవీ॑యసీం వో॒చేయ॑మస్మా ఉశ॒తే శృ॒ణోతు॑ నః .
భూ॒యా అంత॑రా హృ॒ద్య॑స్య ని॒స్పృశే॑ జా॒యేవ॒ పత్య॑ ఉశ॒తీ సు॒వాసాః॑ .. 10.091.13
యస్మి॒న్నశ్వా॑స ఋష॒భాస॑ ఉ॒క్షణో॑ వ॒శా మే॒షా అ॑వసృ॒ష్టాస॒ ఆహు॑తాః .
కీ॒లా॒ల॒పే సోమ॑పృష్ఠాయ వే॒ధసే॑ హృ॒దా మ॒తిం జ॑నయే॒ చారు॑మ॒గ్నయే॑ .. 10.091.14
అహా॑వ్యగ్నే హ॒విరా॒స్యే॑ తే స్రు॒చీ॑వ ఘృ॒తం చ॒మ్వీ॑వ॒ సోమః॑ .
వా॒జ॒సనిం॑ ర॒యిమ॒స్మే సు॒వీరం॑ ప్రశ॒స్తం ధే॑హి య॒శసం॑ బృ॒హంతం॑ .. 10.091.15

య॒జ్ఞస్య॑ వో ర॒థ్యం॑ వి॒శ్పతిం॑ వి॒శాం హోతా॑రమ॒క్తోరతి॑థిం వి॒భావ॑సుం .
శోచం॒ఛుష్కా॑సు॒ హరి॑ణీషు॒ జర్భు॑ర॒ద్వృషా॑ కే॒తుర్య॑జ॒తో ద్యామ॑శాయత .. 10.092.01
ఇ॒మమం॑జ॒స్పాము॒భయే॑ అకృణ్వత ధ॒ర్మాణ॑మ॒గ్నిం వి॒దథ॑స్య॒ సాధ॑నం .
అ॒క్తుం న య॒హ్వము॒షసః॑ పు॒రోహి॑తం॒ తనూ॒నపా॑తమరు॒షస్య॑ నింసతే .. 10.092.02
బళ॑స్య నీ॒థా వి ప॒ణేశ్చ॑ మన్మహే వ॒యా అ॑స్య॒ ప్రహు॑తా ఆసు॒రత్త॑వే .
య॒దా ఘో॒రాసో॑ అమృత॒త్వమాశ॒తాదిజ్జన॑స్య॒ దైవ్య॑స్య చర్కిరన్ .. 10.092.03
ఋ॒తస్య॒ హి ప్రసి॑తి॒ర్ద్యౌరు॒రు వ్యచో॒ నమో॑ మ॒హ్య1॒॑రమ॑తిః॒ పనీ॑యసీ .
ఇంద్రో॑ మి॒త్రో వరు॑ణః॒ సం చి॑కిత్రి॒రేఽథో॒ భగః॑ సవి॒తా పూ॒తద॑క్షసః .. 10.092.04
ప్ర రు॒ద్రేణ॑ య॒యినా॑ యంతి॒ సింధ॑వస్తి॒రో మ॒హీమ॒రమ॑తిం దధన్విరే .
యేభిః॒ పరి॑జ్మా పరి॒యన్ను॒రు జ్రయో॒ వి రోరు॑వజ్జ॒ఠరే॒ విశ్వ॑ము॒క్షతే॑ .. 10.092.05
క్రా॒ణా రు॒ద్రా మ॒రుతో॑ వి॒శ్వకృ॑ష్టయో ది॒వః శ్యే॒నాసో॒ అసు॑రస్య నీ॒ళయః॑ .
తేభి॑శ్చష్టే॒ వరు॑ణో మి॒త్రో అ॑ర్య॒మేంద్రో॑ దే॒వేభి॑రర్వ॒శేభి॒రర్వ॑శః .. 10.092.06
ఇంద్రే॒ భుజం॑ శశమా॒నాస॑ ఆశత॒ సూరో॒ దృశీ॑కే॒ వృష॑ణశ్చ॒ పౌంస్యే॑ .
ప్ర యే న్వ॑స్యా॒ర్హణా॑ తతక్షి॒రే యుజం॒ వజ్రం॑ నృ॒షద॑నేషు కా॒రవః॑ .. 10.092.07
సూర॑శ్చి॒దా హ॒రితో॑ అస్య రీరమ॒దింద్రా॒దా కశ్చి॑ద్భయతే॒ తవీ॑యసః .
భీ॒మస్య॒ వృష్ణో॑ జ॒ఠరా॑దభి॒శ్వసో॑ ది॒వేది॑వే॒ సహు॑రిః స్త॒న్నబా॑ధితః .. 10.092.08
స్తోమం॑ వో అ॒ద్య రు॒ద్రాయ॒ శిక్వ॑సే క్ష॒యద్వీ॑రాయ॒ నమ॑సా దిదిష్టన .
యేభిః॑ శి॒వః స్వవా॑ఀ ఏవ॒యావ॑భిర్ది॒వః సిష॑క్తి॒ స్వయ॑శా॒ నికా॑మభిః .. 10.092.09
తే హి ప్ర॒జాయా॒ అభ॑రంత॒ వి శ్రవో॒ బృహ॒స్పతి॑ర్వృష॒భః సోమ॑జామయః .
య॒జ్ఞైరథ॑ర్వా ప్రథ॒మో వి ధా॑రయద్దే॒వా దక్షై॒ర్భృగ॑వః॒ సం చి॑కిత్రిరే .. 10.092.10
తే హి ద్యావా॑పృథి॒వీ భూరి॑రేతసా॒ నరా॒శంస॒శ్చతు॑రంగో య॒మోఽది॑తిః .
దే॒వస్త్వష్టా॑ ద్రవిణో॒దా ఋ॑భు॒క్షణః॒ ప్ర రో॑ద॒సీ మ॒రుతో॒ విష్ణు॑రర్హిరే .. 10.092.11
ఉ॒త స్య న॑ ఉ॒శిజా॑ముర్వి॒యా క॒విరహిః॑ శృణోతు బు॒ధ్న్యో॒3॒॑ హవీ॑మని .
సూర్యా॒మాసా॑ వి॒చరం॑తా దివి॒క్షితా॑ ధి॒యా శ॑మీనహుషీ అ॒స్య బో॑ధతం .. 10.092.12
ప్ర నః॑ పూ॒షా చ॒రథం॑ వి॒శ్వదే॑వ్యో॒ఽపాం నపా॑దవతు వా॒యురి॒ష్టయే॑ .
ఆ॒త్మానం॒ వస్యో॑ అ॒భి వాత॑మర్చత॒ తద॑శ్వినా సుహవా॒ యామ॑ని శ్రుతం .. 10.092.13
వి॒శామా॒సామభ॑యానామధి॒క్షితం॑ గీ॒ర్భిరు॒ స్వయ॑శసం గృణీమసి .
గ్నాభి॒ర్విశ్వా॑భి॒రది॑తిమన॒ర్వణ॑మ॒క్తోర్యువా॑నం నృ॒మణా॒ అధా॒ పతిం॑ .. 10.092.14
రేభ॒దత్ర॑ జ॒నుషా॒ పూర్వో॒ అంగి॑రా॒ గ్రావా॑ణ ఊ॒ర్ధ్వా అ॒భి చ॑క్షురధ్వ॒రం .
యేభి॒ర్విహా॑యా॒ అభ॑వద్విచక్ష॒ణః పాథః॑ సు॒మేకం॒ స్వధి॑తి॒ర్వన॑న్వతి .. 10.092.15

మహి॑ ద్యావాపృథివీ భూతము॒ర్వీ నారీ॑ య॒హ్వీ న రోద॑సీ॒ సదం॑ నః .
తేభి॑ర్నః పాతం॒ సహ్య॑స ఏ॒భిర్నః॑ పాతం శూ॒షణి॑ .. 10.093.01
య॒జ్ఞేయ॑జ్ఞే॒ స మర్త్యో॑ దే॒వాన్స॑పర్యతి .
యః సు॒మ్నైర్దీ॑ర్ఘ॒శ్రుత్త॑మ ఆ॒వివా॑సత్యేనాన్ .. 10.093.02
విశ్వే॑షామిరజ్యవో దే॒వానాం॒ వార్మ॒హః .
విశ్వే॒ హి వి॒శ్వమ॑హసో॒ విశ్వే॑ య॒జ్ఞేషు॑ య॒జ్ఞియాః॑ .. 10.093.03
తే ఘా॒ రాజా॑నో అ॒మృత॑స్య మం॒ద్రా అ॑ర్య॒మా మి॒త్రో వరు॑ణః॒ పరి॑జ్మా .
కద్రు॒ద్రో నృ॒ణాం స్తు॒తో మ॒రుతః॑ పూ॒షణో॒ భగః॑ .. 10.093.04
ఉ॒త నో॒ నక్త॑మ॒పాం వృ॑షణ్వసూ॒ సూర్యా॒మాసా॒ సద॑నాయ సధ॒న్యా॑ .
సచా॒ యత్సాద్యే॑షా॒మహి॑ర్బు॒ధ్నేషు॑ బు॒ధ్న్యః॑ .. 10.093.05
ఉ॒త నో॑ దే॒వావ॒శ్వినా॑ శు॒భస్పతీ॒ ధామ॑భిర్మి॒త్రావరు॑ణా ఉరుష్యతాం .
మ॒హః స రా॒య ఏష॒తేఽతి॒ ధన్వే॑వ దురి॒తా .. 10.093.06
ఉ॒త నో॑ రు॒ద్రా చి॑న్మృళతామ॒శ్వినా॒ విశ్వే॑ దే॒వాసో॒ రథ॒స్పతి॒ర్భగః॑ .
ఋ॒భుర్వాజ॑ ఋభుక్షణః॒ పరి॑జ్మా విశ్వవేదసః .. 10.093.07
ఋ॒భురృ॑భు॒క్షా ఋ॒భుర్వి॑ధ॒తో మద॒ ఆ తే॒ హరీ॑ జూజువా॒నస్య॑ వా॒జినా॑ .
దు॒ష్టరం॒ యస్య॒ సామ॑ చి॒దృధ॑గ్య॒జ్ఞో న మాను॑షః .. 10.093.08
కృ॒ధీ నో॒ అహ్ర॑యో దేవ సవితః॒ స చ॑ స్తుషే మ॒ఘోనాం॑ .
స॒హో న॒ ఇంద్రో॒ వహ్ని॑భి॒ర్న్యే॑షాం చర్షణీ॒నాం చ॒క్రం ర॒శ్మిం న యో॑యువే .. 10.093.09
ఐషు॑ ద్యావాపృథివీ ధాతం మ॒హద॒స్మే వీ॒రేషు॑ వి॒శ్వచ॑ర్షణి॒ శ్రవః॑ .
పృ॒క్షం వాజ॑స్య సా॒తయే॑ పృ॒క్షం రా॒యోత తు॒ర్వణే॑ .. 10.093.10
ఏ॒తం శంస॑మింద్రాస్మ॒యుష్ట్వం కూచి॒త్సంతం॑ సహసావన్న॒భిష్ట॑యే .
సదా॑ పాహ్య॒భిష్ట॑యే మే॒దతాం॑ వే॒దతా॑ వసో .. 10.093.11
ఏ॒తం మే॒ స్తోమం॑ త॒నా న సూర్యే॑ ద్యు॒తద్యా॑మానం వావృధంత నృ॒ణాం .
సం॒వన॑నం॒ నాశ్వ్యం॒ తష్టే॒వాన॑పచ్యుతం .. 10.093.12
వా॒వర్త॒ యేషాం॑ రా॒యా యు॒క్తైషాం॑ హిర॒ణ్యయీ॑ .
నే॒మధి॑తా॒ న పౌంస్యా॒ వృథే॑వ వి॒ష్టాంతా॑ .. 10.093.13
ప్ర తద్దుః॒శీమే॒ పృథ॑వానే వే॒నే ప్ర రా॒మే వో॑చ॒మసు॑రే మ॒ఘవ॑త్సు .
యే యు॒క్త్వాయ॒ పంచ॑ శ॒తాస్మ॒యు ప॒థా వి॒శ్రావ్యే॑షాం .. 10.093.14
అధీన్న్వత్ర॑ సప్త॒తిం చ॑ స॒ప్త చ॑ .
స॒ద్యో ది॑దిష్ట॒ తాన్వః॑ స॒ద్యో ది॑దిష్ట పా॒ర్థ్యః స॒ద్యో ది॑దిష్ట మాయ॒వః .. 10.093.15

ప్రైతే వ॑దంతు॒ ప్ర వ॒యం వ॑దామ॒ గ్రావ॑భ్యో॒ వాచం॑ వదతా॒ వద॑ద్భ్యః .
యద॑ద్రయః పర్వతాః సా॒కమా॒శవః॒ శ్లోకం॒ ఘోషం॒ భర॒థేంద్రా॑య సో॒మినః॑ .. 10.094.01
ఏ॒తే వ॑దంతి శ॒తవ॑త్స॒హస్ర॑వద॒భి క్రం॑దంతి॒ హరి॑తేభిరా॒సభిః॑ .
వి॒ష్ట్వీ గ్రావా॑ణః సు॒కృతః॑ సుకృ॒త్యయా॒ హోతు॑శ్చి॒త్పూర్వే॑ హవి॒రద్య॑మాశత .. 10.094.02
ఏ॒తే వ॑దం॒త్యవి॑దన్న॒నా మధు॒ న్యూం॑ఖయంతే॒ అధి॑ ప॒క్వ ఆమి॑షి .
వృ॒క్షస్య॒ శాఖా॑మరు॒ణస్య॒ బప్స॑త॒స్తే సూభ॑ర్వా వృష॒భాః ప్రేమ॑రావిషుః .. 10.094.03
బృ॒హద్వ॑దంతి మది॒రేణ॑ మం॒దినేంద్రం॒ క్రోశం॑తోఽవిదన్న॒నా మధు॑ .
సం॒రభ్యా॒ ధీరాః॒ స్వసృ॑భిరనర్తిషురాఘో॒షయం॑తః పృథి॒వీము॑ప॒బ్దిభిః॑ .. 10.094.04
సు॒ప॒ర్ణా వాచ॑మక్ర॒తోప॒ ద్యవ్యా॑ఖ॒రే కృష్ణా॑ ఇషి॒రా అ॑నర్తిషుః .
న్య1॒॑ఙ్ని యం॒త్యుప॑రస్య నిష్కృ॒తం పు॒రూ రేతో॑ దధిరే సూర్య॒శ్వితః॑ .. 10.094.05
ఉ॒గ్రా ఇ॑వ ప్ర॒వహం॑తః స॒మాయ॑ముః సా॒కం యు॒క్తా వృష॑ణో॒ బిభ్ర॑తో॒ ధురః॑ .
యచ్ఛ్వ॒సంతో॑ జగ్రసా॒నా అరా॑విషుః శృ॒ణ్వ ఏ॑షాం ప్రో॒థథో॒ అర్వ॑తామివ .. 10.094.06
దశా॑వనిభ్యో॒ దశ॑కక్ష్యేభ్యో॒ దశ॑యోక్త్రేభ్యో॒ దశ॑యోజనేభ్యః .
దశా॑భీశుభ్యో అర్చతా॒జరే॑భ్యో॒ దశ॒ ధురో॒ దశ॑ యు॒క్తా వహ॑ద్భ్యః .. 10.094.07
తే అద్ర॑యో॒ దశ॑యంత్రాస ఆ॒శవ॒స్తేషా॑మా॒ధానం॒ పర్యే॑తి హర్య॒తం .
త ఊ॑ సు॒తస్య॑ సో॒మ్యస్యాంధ॑సోం॒ఽశోః పీ॒యూషం॑ ప్రథ॒మస్య॑ భేజిరే .. 10.094.08
తే సో॒మాదో॒ హరీ॒ ఇంద్ర॑స్య నింసతేం॒ఽశుం దు॒హంతో॒ అధ్యా॑సతే॒ గవి॑ .
తేభి॑ర్దు॒గ్ధం ప॑పి॒వాన్సో॒మ్యం మధ్వింద్రో॑ వర్ధతే॒ ప్రథ॑తే వృషా॒యతే॑ .. 10.094.09
వృషా॑ వో అం॒శుర్న కిలా॑ రిషాథ॒నేళా॑వంతః॒ సద॒మిత్స్థ॒నాశి॑తాః .
రై॒వ॒త్యేవ॒ మహ॑సా॒ చార॑వః స్థన॒ యస్య॑ గ్రావాణో॒ అజు॑షధ్వమధ్వ॒రం .. 10.094.10
తృ॒ది॒లా అతృ॑దిలాసో॒ అద్ర॑యోఽశ్రమ॒ణా అశృ॑థితా॒ అమృ॑త్యవః .
అ॒నా॒తు॒రా అ॒జరాః॒ స్థామ॑విష్ణవః సుపీ॒వసో॒ అతృ॑షితా॒ అతృ॑ష్ణజః .. 10.094.11
ధ్రు॒వా ఏ॒వ వః॑ పి॒తరో॑ యు॒గేయు॑గే॒ క్షేమ॑కామాసః॒ సద॑సో॒ న యుం॑జతే .
అ॒జు॒ర్యాసో॑ హరి॒షాచో॑ హ॒రిద్ర॑వ॒ ఆ ద్యాం రవే॑ణ పృథి॒వీమ॑శుశ్రవుః .. 10.094.12
తదిద్వ॑దం॒త్యద్ర॑యో వి॒మోచ॑నే॒ యామ॑న్నంజ॒స్పా ఇ॑వ॒ ఘేదు॑ప॒బ్దిభిః॑ .
వపం॑తో॒ బీజ॑మివ ధాన్యా॒కృతః॑ పృం॒చంతి॒ సోమం॒ న మి॑నంతి॒ బప్స॑తః .. 10.094.13
సు॒తే అ॑ధ్వ॒రే అధి॒ వాచ॑మక్ర॒తా క్రీ॒ళయో॒ న మా॒తరం॑ తు॒దంతః॑ .
వి షూ ముం॑చా సుషు॒వుషో॑ మనీ॒షాం వి వ॑ర్తంతా॒మద్ర॑య॒శ్చాయ॑మానాః .. 10.094.14

హ॒యే జాయే॒ మన॑సా॒ తిష్ఠ॑ ఘోరే॒ వచాం॑సి మి॒శ్రా కృ॑ణవావహై॒ ను .
న నౌ॒ మంత్రా॒ అను॑దితాస ఏ॒తే మయ॑స్కర॒న్పర॑తరే చ॒నాహ॑న్ .. 10.095.01
కిమే॒తా వా॒చా కృ॑ణవా॒ తవా॒హం ప్రాక్ర॑మిషము॒షసా॑మగ్రి॒యేవ॑ .
పురూ॑రవః॒ పున॒రస్తం॒ పరే॑హి దురాప॒నా వాత॑ ఇవా॒హమ॑స్మి .. 10.095.02
ఇషు॒ర్న శ్రి॒య ఇ॑షు॒ధేర॑స॒నా గో॒షాః శ॑త॒సా న రంహిః॑ .
అ॒వీరే॒ క్రతౌ॒ వి ద॑విద్యుత॒న్నోరా॒ న మా॒యుం చి॑తయంత॒ ధున॑యః .. 10.095.03
సా వసు॒ దధ॑తీ॒ శ్వశు॑రాయ॒ వయ॒ ఉషో॒ యది॒ వష్ట్యంతి॑గృహాత్ .
అస్తం॑ ననక్షే॒ యస్మిం॑చా॒కందివా॒ నక్తం॑ శ్నథి॒తా వై॑త॒సేన॑ .. 10.095.04
త్రిః స్మ॒ మాహ్నః॑ శ్నథయో వైత॒సేనో॒త స్మ॒ మేఽవ్య॑త్యై పృణాసి .
పురూ॑ర॒వోఽను॑ తే॒ కేత॑మాయం॒ రాజా॑ మే వీర త॒న్వ1॒॑స్తదా॑సీః .. 10.095.05
యా సు॑జూ॒ర్ణిః శ్రేణిః॑ సు॒మ్నా॑పిర్హ్ర॒దేచ॑క్షు॒ర్న గ్రం॒థినీ॑ చర॒ణ్యుః .
తా అం॒జయో॑ఽరు॒ణయో॒ న స॑స్రుః శ్రి॒యే గావో॒ న ధే॒నవో॑ఽనవంత .. 10.095.06
సమ॑స్మిం॒జాయ॑మాన ఆసత॒ గ్నా ఉ॒తేమ॑వర్ధన్న॒ద్య1॒ః॑ స్వగూ॑ర్తాః .
మ॒హే యత్త్వా॑ పురూరవో॒ రణా॒యావ॑ర్ధయందస్యు॒హత్యా॑య దే॒వాః .. 10.095.07
సచా॒ యదా॑సు॒ జహ॑తీ॒ష్వత్క॒మమా॑నుషీషు॒ మాను॑షో ని॒షేవే॑ .
అప॑ స్మ॒ మత్త॒రసం॑తీ॒ న భు॒జ్యుస్తా అ॑త్రసన్రథ॒స్పృశో॒ నాశ్వాః॑ .. 10.095.08
యదా॑సు॒ మర్తో॑ అ॒మృతా॑సు ని॒స్పృక్సం క్షో॒ణీభిః॒ క్రతు॑భి॒ర్న పృం॒క్తే .
తా ఆ॒తయో॒ న త॒న్వః॑ శుంభత॒ స్వా అశ్వా॑సో॒ న క్రీ॒ళయో॒ దంద॑శానాః .. 10.095.09
వి॒ద్యున్న యా పతం॑తీ॒ దవి॑ద్యో॒ద్భరం॑తీ మే॒ అప్యా॒ కామ్యా॑ని .
జని॑ష్టో అ॒పో నర్యః॒ సుజా॑తః॒ ప్రోర్వశీ॑ తిరత దీ॒ర్ఘమాయుః॑ .. 10.095.10
జ॒జ్ఞి॒ష ఇ॒త్థా గో॒పీథ్యా॑య॒ హి ద॒ధాథ॒ తత్పు॑రూరవో మ॒ ఓజః॑ .
అశా॑సం త్వా వి॒దుషీ॒ సస్మి॒న్నహ॒న్న మ॒ ఆశృ॑ణోః॒ కిమ॒భుగ్వ॑దాసి .. 10.095.11
క॒దా సూ॒నుః పి॒తరం॑ జా॒త ఇ॑చ్ఛాచ్చ॒క్రన్నాశ్రు॑ వర్తయద్విజా॒నన్ .
కో దంప॑తీ॒ సమ॑నసా॒ వి యూ॑యో॒దధ॒ యద॒గ్నిః శ్వశు॑రేషు॒ దీద॑యత్ .. 10.095.12
ప్రతి॑ బ్రవాణి వ॒ర్తయ॑తే॒ అశ్రు॑ చ॒క్రన్న క్రం॑దదా॒ధ్యే॑ శి॒వాయై॑ .
ప్ర తత్తే॑ హినవా॒ యత్తే॑ అ॒స్మే పరే॒హ్యస్తం॑ న॒హి మూ॑ర॒ మాపః॑ .. 10.095.13
సు॒దే॒వో అ॒ద్య ప్ర॒పతే॒దనా॑వృత్పరా॒వతం॑ పర॒మాం గంత॒వా ఉ॑ .
అధా॒ శయీ॑త॒ నిరృ॑తేరు॒పస్థేఽధై॑నం॒ వృకా॑ రభ॒సాసో॑ అ॒ద్యుః .. 10.095.14
పురూ॑రవో॒ మా మృ॑థా॒ మా ప్ర ప॑ప్తో॒ మా త్వా॒ వృకా॑సో॒ అశి॑వాస ఉ క్షన్ .
న వై స్త్రైణా॑ని స॒ఖ్యాని॑ సంతి సాలావృ॒కాణాం॒ హృద॑యాన్యే॒తా .. 10.095.15
యద్విరూ॒పాచ॑రం॒ మర్త్యే॒ష్వవ॑సం॒ రాత్రీః॑ శ॒రద॒శ్చత॑స్రః .
ఘృ॒తస్య॑ స్తో॒కం స॒కృదహ్న॑ ఆశ్నాం॒ తాదే॒వేదం తా॑తృపా॒ణా చ॑రామి .. 10.095.16
అం॒త॒రి॒క్ష॒ప్రాం రజ॑సో వి॒మానీ॒ముప॑ శిక్షామ్యు॒ర్వశీం॒ వసి॑ష్ఠః .
ఉప॑ త్వా రా॒తిః సు॑కృ॒తస్య॒ తిష్ఠా॒న్ని వ॑ర్తస్వ॒ హృద॑యం తప్యతే మే .. 10.095.17
ఇతి॑ త్వా దే॒వా ఇ॒మ ఆ॑హురైళ॒ యథే॑మే॒తద్భవ॑సి మృ॒త్యుబం॑ధుః .
ప్ర॒జా తే॑ దే॒వాన్హ॒విషా॑ యజాతి స్వ॒ర్గ ఉ॒ త్వమపి॑ మాదయాసే .. 10.095.18

ప్ర తే॑ మ॒హే వి॒దథే॑ శంసిషం॒ హరీ॒ ప్ర తే॑ వన్వే వ॒నుషో॑ హర్య॒తం మదం॑ .
ఘృ॒తం న యో హరి॑భి॒శ్చారు॒ సేచ॑త॒ ఆ త్వా॑ విశంతు॒ హరి॑వర్పసం॒ గిరః॑ .. 10.096.01
హరిం॒ హి యోని॑మ॒భి యే స॒మస్వ॑రన్హి॒న్వంతో॒ హరీ॑ ది॒వ్యం యథా॒ సదః॑ .
ఆ యం పృ॒ణంతి॒ హరి॑భి॒ర్న ధే॒నవ॒ ఇంద్రా॑య శూ॒షం హరి॑వంతమర్చత .. 10.096.02
సో అ॑స్య॒ వజ్రో॒ హరి॑తో॒ య ఆ॑య॒సో హరి॒ర్నికా॑మో॒ హరి॒రా గభ॑స్త్యోః .
ద్యు॒మ్నీ సు॑శి॒ప్రో హరి॑మన్యుసాయక॒ ఇంద్రే॒ ని రూ॒పా హరి॑తా మిమిక్షిరే .. 10.096.03
ది॒వి న కే॒తురధి॑ ధాయి హర్య॒తో వి॒వ్యచ॒ద్వజ్రో॒ హరి॑తో॒ న రంహ్యా॑ .
తు॒దదహిం॒ హరి॑శిప్రో॒ య ఆ॑య॒సః స॒హస్ర॑శోకా అభవద్ధరింభ॒రః .. 10.096.04
త్వంత్వ॑మహర్యథా॒ ఉప॑స్తుతః॒ పూర్వే॑భిరింద్ర హరికేశ॒ యజ్వ॑భిః .
త్వం హ॑ర్యసి॒ తవ॒ విశ్వ॑ము॒క్థ్య1॒॑మసా॑మి॒ రాధో॑ హరిజాత హర్య॒తం .. 10.096.05
తా వ॒జ్రిణం॑ మం॒దినం॒ స్తోమ్యం॒ మద॒ ఇంద్రం॒ రథే॑ వహతో హర్య॒తా హరీ॑ .
పు॒రూణ్య॑స్మై॒ సవ॑నాని॒ హర్య॑త॒ ఇంద్రా॑య॒ సోమా॒ హర॑యో దధన్విరే .. 10.096.06
అరం॒ కామా॑య॒ హర॑యో దధన్విరే స్థి॒రాయ॑ హిన్వ॒న్హర॑యో॒ హరీ॑ తు॒రా .
అర్వ॑ద్భి॒ర్యో హరి॑భి॒ర్జోష॒మీయ॑తే॒ సో అ॑స్య॒ కామం॒ హరి॑వంతమానశే .. 10.096.07
హరి॑శ్మశారు॒ర్హరి॑కేశ ఆయ॒సస్తు॑ర॒స్పేయే॒ యో హ॑రి॒పా అవ॑ర్ధత .
అర్వ॑ద్భి॒ర్యో హరి॑భిర్వా॒జినీ॑వసు॒రతి॒ విశ్వా॑ దురి॒తా పారి॑ష॒ద్ధరీ॑ .. 10.096.08
స్రువే॑వ॒ యస్య॒ హరి॑ణీ విపే॒తతుః॒ శిప్రే॒ వాజా॑య॒ హరి॑ణీ॒ దవి॑ధ్వతః .
ప్ర యత్కృ॒తే చ॑మ॒సే మర్మృ॑జ॒ద్ధరీ॑ పీ॒త్వా మద॑స్య హర్య॒తస్యాంధ॑సః .. 10.096.09
ఉ॒త స్మ॒ సద్మ॑ హర్య॒తస్య॑ ప॒స్త్యో॒3॒॑రత్యో॒ న వాజం॒ హరి॑వాఀ అచిక్రదత్ .
మ॒హీ చి॒ద్ధి ధి॒షణాహ॑ర్య॒దోజ॑సా బృ॒హద్వయో॑ దధిషే హర్య॒తశ్చి॒దా .. 10.096.10
ఆ రోద॑సీ॒ హర్య॑మాణో మహి॒త్వా నవ్యం॑నవ్యం హర్యసి॒ మన్మ॒ ను ప్రి॒యం .
ప్ర ప॒స్త్య॑మసుర హర్య॒తం గోరా॒విష్కృ॑ధి॒ హర॑యే॒ సూర్యా॑య .. 10.096.11
ఆ త్వా॑ హ॒ర్యంతం॑ ప్ర॒యుజో॒ జనా॑నాం॒ రథే॑ వహంతు॒ హరి॑శిప్రమింద్ర .
పిబా॒ యథా॒ ప్రతి॑భృతస్య॒ మధ్వో॒ హర్య॑న్య॒జ్ఞం స॑ధ॒మాదే॒ దశో॑ణిం .. 10.096.12
అపాః॒ పూర్వే॑షాం హరివః సు॒తానా॒మథో॑ ఇ॒దం సవ॑నం॒ కేవ॑లం తే .
మ॒మ॒ద్ధి సోమం॒ మధు॑మంతమింద్ర స॒త్రా వృ॑షంజ॒ఠర॒ ఆ వృ॑షస్వ .. 10.096.13

యా ఓష॑ధీః॒ పూర్వా॑ జా॒తా దే॒వేభ్య॑స్త్రియు॒గం పు॒రా .
మనై॒ ను బ॒భ్రూణా॑మ॒హం శ॒తం ధామా॑ని స॒ప్త చ॑ .. 10.097.01
శ॒తం వో॑ అంబ॒ ధామా॑ని స॒హస్ర॑ము॒త వో॒ రుహః॑ .
అధా॑ శతక్రత్వో యూ॒యమి॒మం మే॑ అగ॒దం కృ॑త .. 10.097.02
ఓష॑ధీః॒ ప్రతి॑ మోదధ్వం॒ పుష్ప॑వతీః ప్ర॒సూవ॑రీః .
అశ్వా॑ ఇవ స॒జిత్వ॑రీర్వీ॒రుధః॑ పారయి॒ష్ణ్వః॑ .. 10.097.03
ఓష॑ధీ॒రితి॑ మాతర॒స్తద్వో॑ దేవీ॒రుప॑ బ్రువే .
స॒నేయ॒మశ్వం॒ గాం వాస॑ ఆ॒త్మానం॒ తవ॑ పూరుష .. 10.097.04
అ॒శ్వ॒త్థే వో॑ ని॒షద॑నం ప॒ర్ణే వో॑ వస॒తిష్కృ॒తా .
గో॒భాజ॒ ఇత్కిలా॑సథ॒ యత్స॒నవ॑థ॒ పూరు॑షం .. 10.097.05
యత్రౌష॑ధీః స॒మగ్మ॑త॒ రాజా॑నః॒ సమి॑తావివ .
విప్రః॒ స ఉ॑చ్యతే భి॒షగ్ర॑క్షో॒హామీ॑వ॒చాత॑నః .. 10.097.06
అ॒శ్వా॒వ॒తీం సో॑మావ॒తీమూ॒ర్జయం॑తీ॒ముదో॑జసం .
ఆవి॑త్సి॒ సర్వా॒ ఓష॑ధీర॒స్మా అ॑రి॒ష్టతా॑తయే .. 10.097.07
ఉచ్ఛుష్మా॒ ఓష॑ధీనాం॒ గావో॑ గో॒ష్ఠాది॑వేరతే .
ధనం॑ సని॒ష్యంతీ॑నామా॒త్మానం॒ తవ॑ పూరుష .. 10.097.08
ఇష్కృ॑తి॒ర్నామ॑ వో మా॒తాథో॑ యూ॒యం స్థ॒ నిష్కృ॑తీః .
సీ॒రాః ప॑త॒త్రిణీః॑ స్థన॒ యదా॒మయ॑తి॒ నిష్కృ॑థ .. 10.097.09
అతి॒ విశ్వాః॑ పరి॒ష్ఠాః స్తే॒న ఇ॑వ వ్ర॒జమ॑క్రముః .
ఓష॑ధీః॒ ప్రాచు॑చ్యవు॒ర్యత్కిం చ॑ త॒న్వో॒3॒॑ రపః॑ .. 10.097.10
యది॒మా వా॒జయ॑న్న॒హమోష॑ధీ॒ర్హస్త॑ ఆద॒ధే .
ఆ॒త్మా యక్ష్మ॑స్య నశ్యతి పు॒రా జీ॑వ॒గృభో॑ యథా .. 10.097.11
యస్యౌ॑షధీః ప్ర॒సర్ప॒థాంగ॑మంగం॒ పరు॑ష్పరుః .
తతో॒ యక్ష్మం॒ వి బా॑ధధ్వ ఉ॒గ్రో మ॑ధ్యమ॒శీరి॑వ .. 10.097.12
సా॒కం య॑క్ష్మ॒ ప్ర ప॑త॒ చాషే॑ణ కికిదీ॒వినా॑ .
సా॒కం వాత॑స్య॒ ధ్రాజ్యా॑ సా॒కం న॑శ్య ని॒హాక॑యా .. 10.097.13
అ॒న్యా వో॑ అ॒న్యామ॑వత్వ॒న్యాన్యస్యా॒ ఉపా॑వత .
తాః సర్వాః॑ సంవిదా॒నా ఇ॒దం మే॒ ప్రావ॑తా॒ వచః॑ .. 10.097.14
యాః ఫ॒లినీ॒ర్యా అ॑ఫ॒లా అ॑పు॒ష్పా యాశ్చ॑ పు॒ష్పిణీః॑ .
బృహ॒స్పతి॑ప్రసూతా॒స్తా నో॑ ముంచం॒త్వంహ॑సః .. 10.097.15
ముం॒చంతు॑ మా శప॒థ్యా॒3॒॑దథో॑ వరు॒ణ్యా॑దు॒త .
అథో॑ య॒మస్య॒ పడ్బీ॑శా॒త్సర్వ॑స్మాద్దేవకిల్బి॒షాత్ .. 10.097.16
అ॒వ॒పతం॑తీరవదంది॒వ ఓష॑ధయ॒స్పరి॑ .
యం జీ॒వమ॒శ్నవా॑మహై॒ న స రి॑ష్యాతి॒ పూరు॑షః .. 10.097.17
యా ఓష॑ధీః॒ సోమ॑రాజ్ఞీర్బ॒హ్వీః శ॒తవి॑చక్షణాః .
తాసాం॒ త్వమ॑స్యుత్త॒మారం॒ కామా॑య॒ శం హృ॒దే .. 10.097.18
యా ఓష॑ధీః॒ సోమ॑రాజ్ఞీ॒ర్విష్ఠి॑తాః పృథి॒వీమను॑ .
బృహ॒స్పతి॑ప్రసూతా అ॒స్యై సం ద॑త్త వీ॒ర్యం॑ .. 10.097.19
మా వో॑ రిషత్ఖని॒తా యస్మై॑ చా॒హం ఖనా॑మి వః .
ద్వి॒పచ్చతు॑ష్పద॒స్మాకం॒ సర్వ॑మస్త్వనాతు॒రం .. 10.097.20
యాశ్చే॒దము॑పశృ॒ణ్వంతి॒ యాశ్చ॑ దూ॒రం పరా॑గతాః .
సర్వాః॑ సం॒గత్య॑ వీరుధో॒ఽస్యై సం ద॑త్త వీ॒ర్యం॑ .. 10.097.21
ఓష॑ధయః॒ సం వ॑దంతే॒ సోమే॑న స॒హ రాజ్ఞా॑ .
యస్మై॑ కృ॒ణోతి॑ బ్రాహ్మ॒ణస్తం రా॑జన్పారయామసి .. 10.097.22
త్వము॑త్త॒మాస్యో॑షధే॒ తవ॑ వృ॒క్షా ఉప॑స్తయః .
ఉప॑స్తిరస్తు॒ సో॒3॒॑ఽస్మాకం॒ యో అ॒స్మాఀ అ॑భి॒దాస॑తి .. 10.097.23

బృహ॑స్పతే॒ ప్రతి॑ మే దే॒వతా॑మిహి మి॒త్రో వా॒ యద్వరు॑ణో॒ వాసి॑ పూ॒షా .
ఆ॒ది॒త్యైర్వా॒ యద్వసు॑భిర్మ॒రుత్వా॒న్స ప॒ర్జన్యం॒ శంత॑నవే వృషాయ .. 10.098.01
ఆ దే॒వో దూ॒తో అ॑జి॒రశ్చి॑కి॒త్వాంత్వద్దే॑వాపే అ॒భి మామ॑గచ్ఛత్ .
ప్ర॒తీ॒చీ॒నః ప్రతి॒ మామా వ॑వృత్స్వ॒ దధా॑మి తే ద్యు॒మతీం॒ వాచ॑మా॒సన్ .. 10.098.02
అ॒స్మే ధే॑హి ద్యు॒మతీం॒ వాచ॑మా॒సన్బృహ॑స్పతే అనమీ॒వామి॑షి॒రాం .
యయా॑ వృ॒ష్టిం శంత॑నవే॒ వనా॑వ ది॒వో ద్ర॒ప్సో మధు॑మా॒ఀ ఆ వి॑వేశ .. 10.098.03
ఆ నో॑ ద్ర॒ప్సా మధు॑మంతో విశం॒త్వింద్ర॑ దే॒హ్యధి॑రథం స॒హస్రం॑ .
ని షీ॑ద హో॒త్రమృ॑తు॒థా య॑జస్వ దే॒వాందే॑వాపే హ॒విషా॑ సపర్య .. 10.098.04
ఆ॒ర్ష్టి॒షే॒ణో హో॒త్రమృషి॑ర్ని॒షీదం॑దే॒వాపి॑ర్దేవసుమ॒తిం చి॑కి॒త్వాన్ .
స ఉత్త॑రస్మా॒దధ॑రం సము॒ద్రమ॒పో ది॒వ్యా అ॑సృజద్వ॒ర్ష్యా॑ అ॒భి .. 10.098.05
అ॒స్మిన్స॑ము॒ద్రే అధ్యుత్త॑రస్మి॒న్నాపో॑ దే॒వేభి॒ర్నివృ॑తా అతిష్ఠన్ .
తా అ॑ద్రవన్నార్ష్టిషే॒ణేన॑ సృ॒ష్టా దే॒వాపి॑నా॒ ప్రేషి॑తా మృ॒క్షిణీ॑షు .. 10.098.06
యద్దే॒వాపిః॒ శంత॑నవే పు॒రోహి॑తో హో॒త్రాయ॑ వృ॒తః కృ॒పయ॒న్నదీ॑ధేత్ .
దే॒వ॒శ్రుతం॑ వృష్టి॒వనిం॒ రరా॑ణో॒ బృహ॒స్పతి॒ర్వాచ॑మస్మా అయచ్ఛత్ .. 10.098.07
యం త్వా॑ దే॒వాపిః॑ శుశుచా॒నో అ॑గ్న ఆర్ష్టిషే॒ణో మ॑ను॒ష్యః॑ సమీ॒ధే .
విశ్వే॑భిర్దే॒వైర॑నుమ॒ద్యమా॑నః॒ ప్ర ప॒ర్జన్య॑మీరయా వృష్టి॒మంతం॑ .. 10.098.08
త్వాం పూర్వ॒ ఋష॑యో గీ॒ర్భిరా॑యం॒త్వామ॑ధ్వ॒రేషు॑ పురుహూత॒ విశ్వే॑ .
స॒హస్రా॒ణ్యధి॑రథాన్య॒స్మే ఆ నో॑ య॒జ్ఞం రో॑హిద॒శ్వోప॑ యాహి .. 10.098.09
ఏ॒తాన్య॑గ్నే నవ॒తిర్నవ॒ త్వే ఆహు॑తా॒న్యధి॑రథా స॒హస్రా॑ .
తేభి॑ర్వర్ధస్వ త॒న్వః॑ శూర పూ॒ర్వీర్ది॒వో నో॑ వృ॒ష్టిమి॑షి॒తో రి॑రీహి .. 10.098.10
ఏ॒తాన్య॑గ్నే నవ॒తిం స॒హస్రా॒ సం ప్ర య॑చ్ఛ॒ వృష్ణ॒ ఇంద్రా॑య భా॒గం .
వి॒ద్వాన్ప॒థ ఋ॑తు॒శో దే॑వ॒యానా॒నప్యౌ॑లా॒నం ది॒వి దే॒వేషు॑ ధేహి .. 10.098.11
అగ్నే॒ బాధ॑స్వ॒ వి మృధో॒ వి దు॒ర్గహాపామీ॑వా॒మప॒ రక్షాం॑సి సేధ .
అ॒స్మాత్స॑ము॒ద్రాద్బృ॑హ॒తో ది॒వో నో॒ఽపాం భూ॒మాన॒ముప॑ నః సృజే॒హ .. 10.098.12

కం న॑శ్చి॒త్రమి॑షణ్యసి చికి॒త్వాన్పృ॑థు॒గ్మానం॑ వా॒శ్రం వా॑వృ॒ధధ్యై॑ .
కత్తస్య॒ దాతు॒ శవ॑సో॒ వ్యు॑ష్టౌ॒ తక్ష॒ద్వజ్రం॑ వృత్ర॒తుర॒మపి॑న్వత్ .. 10.099.01
స హి ద్యు॒తా వి॒ద్యుతా॒ వేతి॒ సామ॑ పృ॒థుం యోని॑మసుర॒త్వా స॑సాద .
స సనీ॑ళేభిః ప్రసహా॒నో అ॑స్య॒ భ్రాతు॒ర్న ఋ॒తే స॒ప్తథ॑స్య మా॒యాః .. 10.099.02
స వాజం॒ యాతాప॑దుష్పదా॒ యన్స్వ॑ర్షాతా॒ పరి॑ షదత్సని॒ష్యన్ .
అ॒న॒ర్వా యచ్ఛ॒తదు॑రస్య॒ వేదో॒ ఘ్నంఛి॒శ్నదే॑వాఀ అ॒భి వర్ప॑సా॒ భూత్ .. 10.099.03
స య॒హ్వ్యో॒3॒॑ఽవనీ॒ర్గోష్వర్వా జు॑హోతి ప్రధ॒న్యా॑సు॒ సస్రిః॑ .
అ॒పాదో॒ యత్ర॒ యుజ్యా॑సోఽర॒థా ద్రో॒ణ్య॑శ్వాస॒ ఈర॑తే ఘృ॒తం వాః .. 10.099.04
స రు॒ద్రేభి॒రశ॑స్తవార॒ ఋభ్వా॑ హి॒త్వీ గయ॑మా॒రేఅ॑వద్య॒ ఆగా॑త్ .
వ॒మ్రస్య॑ మన్యే మిథు॒నా వివ॑వ్రీ॒ అన్న॑మ॒భీత్యా॑రోదయన్ముషా॒యన్ .. 10.099.05
స ఇద్దాసం॑ తువీ॒రవం॒ పతి॒ర్దన్ష॑ళ॒క్షం త్రి॑శీ॒ర్షాణం॑ దమన్యత్ .
అ॒స్య త్రి॒తో న్వోజ॑సా వృధా॒నో వి॒పా వ॑రా॒హమయో॑అగ్రయా హన్ .. 10.099.06
స ద్రుహ్వ॑ణే॒ మను॑ష ఊర్ధ్వసా॒న ఆ సా॑విషదర్శసా॒నాయ॒ శరుం॑ .
స నృత॑మో॒ నహు॑షో॒ఽస్మత్సుజా॑తః॒ పురో॑ఽభిన॒దర్హం॑దస్యు॒హత్యే॑ .. 10.099.07
సో అ॒భ్రియో॒ న యవ॑స ఉద॒న్యన్క్షయా॑య గా॒తుం వి॒దన్నో॑ అ॒స్మే .
ఉప॒ యత్సీద॒దిందుం॒ శరీ॑రైః శ్యే॒నోఽయో॑పాష్టిర్హంతి॒ దస్యూ॑న్ .. 10.099.08
స వ్రాధ॑తః శవసా॒నేభి॑రస్య॒ కుత్సా॑య॒ శుష్ణం॑ కృ॒పణే॒ పరా॑దాత్ .
అ॒యం క॒విమ॑నయచ్ఛ॒స్యమా॑న॒మత్కం॒ యో అ॑స్య॒ సని॑తో॒త నృ॒ణాం .. 10.099.09
అ॒యం ద॑శ॒స్యన్నర్యే॑భిరస్య ద॒స్మో దే॒వేభి॒ర్వరు॑ణో॒ న మా॒యీ .
అ॒యం క॒నీన॑ ఋతు॒పా అ॑వే॒ద్యమి॑మీతా॒రరుం॒ యశ్చతు॑ష్పాత్ .. 10.099.10
అ॒స్య స్తోమే॑భిరౌశి॒జ ఋ॒జిశ్వా॑ వ్ర॒జం ద॑రయద్వృష॒భేణ॒ పిప్రోః॑ .
సుత్వా॒ యద్య॑జ॒తో దీ॒దయ॒ద్గీః పుర॑ ఇయా॒నో అ॒భి వర్ప॑సా॒ భూత్ .. 10.099.11
ఏ॒వా మ॒హో అ॑సుర వ॒క్షథా॑య వమ్ర॒కః ప॒డ్భిరుప॑ సర్ప॒దింద్రం॑ .
స ఇ॑యా॒నః క॑రతి స్వ॒స్తిమ॑స్మా॒ ఇష॒మూర్జం॑ సుక్షి॒తిం విశ్వ॒మాభాః॑ .. 10.099.12

ఇంద్ర॒ దృహ్య॑ మఘవం॒త్వావ॒దిద్భు॒జ ఇ॒హ స్తు॒తః సు॑త॒పా బో॑ధి నో వృ॒ధే .
దే॒వేభి॑ర్నః సవి॒తా ప్రావ॑తు శ్రు॒తమా స॒ర్వతా॑తి॒మది॑తిం వృణీమహే .. 10.100.01
భరా॑య॒ సు భ॑రత భా॒గమృ॒త్వియం॒ ప్ర వా॒యవే॑ శుచి॒పే క్రం॒దది॑ష్టయే .
గౌ॒రస్య॒ యః పయ॑సః పీ॒తిమా॑న॒శ ఆ స॒ర్వతా॑తి॒మది॑తిం వృణీమహే .. 10.100.02
ఆ నో॑ దే॒వః స॑వి॒తా సా॑విష॒ద్వయ॑ ఋజూయ॒తే యజ॑మానాయ సున్వ॒తే .
యథా॑ దే॒వాన్ప్ర॑తి॒భూషే॑మ పాక॒వదా స॒ర్వతా॑తి॒మది॑తిం వృణీమహే .. 10.100.03
ఇంద్రో॑ అ॒స్మే సు॒మనా॑ అస్తు వి॒శ్వహా॒ రాజా॒ సోమః॑ సువి॒తస్యాధ్యే॑తు నః .
యథా॑యథా మి॒త్రధి॑తాని సంద॒ధురా స॒ర్వతా॑తి॒మది॑తిం వృణీమహే .. 10.100.04
ఇంద్ర॑ ఉ॒క్థేన॒ శవ॑సా॒ పరు॑ర్దధే॒ బృహ॑స్పతే ప్రతరీ॒తాస్యాయు॑షః .
య॒జ్ఞో మనుః॒ ప్రమ॑తిర్నః పి॒తా హి క॒మా స॒ర్వతా॑తి॒మది॑తిం వృణీమహే .. 10.100.05
ఇంద్ర॑స్య॒ ను సుకృ॑తం॒ దైవ్యం॒ సహో॒ఽగ్నిర్గృ॒హే జ॑రి॒తా మేధి॑రః క॒విః .
య॒జ్ఞశ్చ॑ భూద్వి॒దథే॒ చారు॒రంత॑మ॒ ఆ స॒ర్వతా॑తి॒మది॑తిం వృణీమహే .. 10.100.06
న వో॒ గుహా॑ చకృమ॒ భూరి॑ దుష్కృ॒తం నావిష్ట్యం॑ వసవో దేవ॒హేళ॑నం .
మాకి॑ర్నో దేవా॒ అనృ॑తస్య॒ వర్ప॑స॒ ఆ స॒ర్వతా॑తి॒మది॑తిం వృణీమహే .. 10.100.07
అపామీ॑వాం సవి॒తా సా॑విష॒న్న్య1॒॑గ్వరీ॑య॒ ఇదప॑ సేధం॒త్వద్ర॑యః .
గ్రావా॒ యత్ర॑ మధు॒షుదు॒చ్యతే॑ బృ॒హదా స॒ర్వతా॑తి॒మది॑తిం వృణీమహే .. 10.100.08
ఊ॒ర్ధ్వో గ్రావా॑ వసవోఽస్తు సో॒తరి॒ విశ్వా॒ ద్వేషాం॑సి సను॒తర్యు॑యోత .
స నో॑ దే॒వః స॑వి॒తా పా॒యురీడ్య॒ ఆ స॒ర్వతా॑తి॒మది॑తిం వృణీమహే .. 10.100.09
ఊర్జం॑ గావో॒ యవ॑సే॒ పీవో॑ అత్తన ఋ॒తస్య॒ యాః సద॑నే॒ కోశే॑ అం॒గ్ధ్వే .
త॒నూరే॒వ త॒న్వో॑ అస్తు భేష॒జమా స॒ర్వతా॑తి॒మది॑తిం వృణీమహే .. 10.100.10
క్ర॒తు॒ప్రావా॑ జరి॒తా శశ్వ॑తా॒మవ॒ ఇంద్ర॒ ఇద్భ॒ద్రా ప్రమ॑తిః సు॒తావ॑తాం .
పూ॒ర్ణమూధ॑ర్ది॒వ్యం యస్య॑ సి॒క్తయ॒ ఆ స॒ర్వతా॑తి॒మది॑తిం వృణీమహే .. 10.100.11
చి॒త్రస్తే॑ భా॒నుః క్ర॑తు॒ప్రా అ॑భి॒ష్టిః సంతి॒ స్పృధో॑ జరణి॒ప్రా అధృ॑ష్టాః .
రజి॑ష్ఠయా॒ రజ్యా॑ ప॒శ్వ ఆ గోస్తూతూ॑ర్షతి॒ పర్యగ్రం॑ దువ॒స్యుః .. 10.100.12

ఉద్బు॑ధ్యధ్వం॒ సమ॑నసః సఖాయః॒ సమ॒గ్నిమిం॑ధ్వం బ॒హవః॒ సనీ॑ళాః .
ద॒ధి॒క్రామ॒గ్నిము॒షసం॑ చ దే॒వీమింద్రా॑వ॒తోఽవ॑సే॒ ని హ్వ॑యే వః .. 10.101.01
మం॒ద్రా కృ॑ణుధ్వం॒ ధియ॒ ఆ త॑నుధ్వం॒ నావ॑మరిత్ర॒పర॑ణీం కృణుధ్వం .
ఇష్కృ॑ణుధ్వ॒మాయు॒ధారం॑ కృణుధ్వం॒ ప్రాంచం॑ య॒జ్ఞం ప్ర ణ॑యతా సఖాయః .. 10.101.02
యు॒నక్త॒ సీరా॒ వి యు॒గా త॑నుధ్వం కృ॒తే యోనౌ॑ వపతే॒హ బీజం॑ .
గి॒రా చ॑ శ్రు॒ష్టిః సభ॑రా॒ అస॑న్నో॒ నేదీ॑య॒ ఇత్సృ॒ణ్యః॑ ప॒క్వమేయా॑త్ .. 10.101.03
సీరా॑ యుంజంతి క॒వయో॑ యు॒గా వి త॑న్వతే॒ పృథ॑క్ .
ధీరా॑ దే॒వేషు॑ సుమ్న॒యా .. 10.101.04
నిరా॑హా॒వాన్కృ॑ణోతన॒ సం వ॑ర॒త్రా ద॑ధాతన .
సిం॒చామ॑హా అవ॒తము॒ద్రిణం॑ వ॒యం సు॒షేక॒మను॑పక్షితం .. 10.101.05
ఇష్కృ॑తాహావమవ॒తం సు॑వర॒త్రం సు॑షేచ॒నం .
ఉ॒ద్రిణం॑ సించే॒ అక్షి॑తం .. 10.101.06
ప్రీ॒ణీ॒తాశ్వా॑న్హి॒తం జ॑యాథ స్వస్తి॒వాహం॒ రథ॒మిత్కృ॑ణుధ్వం .
ద్రోణా॑హావమవ॒తమశ్మ॑చక్ర॒మంస॑త్రకోశం సించతా నృ॒పాణం॑ .. 10.101.07
వ్ర॒జం కృ॑ణుధ్వం॒ స హి వో॑ నృ॒పాణో॒ వర్మ॑ సీవ్యధ్వం బహు॒లా పృ॒థూని॑ .
పురః॑ కృణుధ్వ॒మాయ॑సీ॒రధృ॑ష్టా॒ మా వః॑ సుస్రోచ్చమ॒సో దృంహ॑తా॒ తం .. 10.101.08
ఆ వో॒ ధియం॑ య॒జ్ఞియాం॑ వర్త ఊ॒తయే॒ దేవా॑ దే॒వీం య॑జ॒తాం య॒జ్ఞియా॑మి॒హ .
సా నో॑ దుహీయ॒ద్యవ॑సేవ గ॒త్వీ స॒హస్ర॑ధారా॒ పయ॑సా మ॒హీ గౌః .. 10.101.09
ఆ తూ షిం॑చ॒ హరి॑మీం॒ ద్రోరు॒పస్థే॒ వాశీ॑భిస్తక్షతాశ్మ॒న్మయీ॑భిః .
పరి॑ ష్వజధ్వం॒ దశ॑ క॒క్ష్యా॑భిరు॒భే ధురౌ॒ ప్రతి॒ వహ్నిం॑ యునక్త .. 10.101.10
ఉ॒భే ధురౌ॒ వహ్ని॑రా॒పిబ్ద॑మానో॒ఽన్తర్యోనే॑వ చరతి ద్వి॒జానిః॑ .
వన॒స్పతిం॒ వన॒ ఆస్థా॑పయధ్వం॒ ని షూ ద॑ధిధ్వ॒మఖ॑నంత॒ ఉత్సం॑ .. 10.101.11
కపృ॑న్నరః కపృ॒థముద్ద॑ధాతన చో॒దయ॑త ఖు॒దత॒ వాజ॑సాతయే .
ని॒ష్టి॒గ్ర్యః॑ పు॒త్రమా చ్యా॑వయో॒తయ॒ ఇంద్రం॑ స॒బాధ॑ ఇ॒హ సోమ॑పీతయే .. 10.101.12

ప్ర తే॒ రథం॑ మిథూ॒కృత॒మింద్రో॑ఽవతు ధృష్ణు॒యా .
అ॒స్మిన్నా॒జౌ పు॑రుహూత శ్ర॒వాయ్యే॑ ధనభ॒క్షేషు॑ నోఽవ .. 10.102.01
ఉత్స్మ॒ వాతో॑ వహతి॒ వాసో॑ఽస్యా॒ అధి॑రథం॒ యదజ॑యత్స॒హస్రం॑ .
ర॒థీర॑భూన్ముద్గ॒లానీ॒ గవి॑ష్టౌ॒ భరే॑ కృ॒తం వ్య॑చేదింద్రసే॒నా .. 10.102.02
అం॒తర్య॑చ్ఛ॒ జిఘాం॑సతో॒ వజ్ర॑మింద్రాభి॒దాస॑తః .
దాస॑స్య వా మఘవ॒న్నార్య॑స్య వా సను॒తర్య॑వయా వ॒ధం .. 10.102.03
ఉ॒ద్నో హ్ర॒దమ॑పిబ॒జ్జర్హృ॑షాణః॒ కూటం॑ స్మ తృం॒హద॒భిమా॑తిమేతి .
ప్ర ము॒ష్కభా॑రః॒ శ్రవ॑ ఇ॒చ్ఛమా॑నోఽజి॒రం బా॒హూ అ॑భర॒త్సిషా॑సన్ .. 10.102.04
న్య॑క్రందయన్నుప॒యంత॑ ఏన॒మమే॑హయన్వృష॒భం మధ్య॑ ఆ॒జేః .
తేన॒ సూభ॑ర్వం శ॒తవ॑త్స॒హస్రం॒ గవాం॒ ముద్గ॑లః ప్ర॒ధనే॑ జిగాయ .. 10.102.05
క॒కర్ద॑వే వృష॒భో యు॒క్త ఆ॑సీ॒దవా॑వచీ॒త్సార॑థిరస్య కే॒శీ .
దుధే॑ర్యు॒క్తస్య॒ ద్రవ॑తః స॒హాన॑స ఋ॒చ్ఛంతి॑ ష్మా ని॒ష్పదో॑ ముద్గ॒లానీం॑ .. 10.102.06
ఉ॒త ప్ర॒ధిముద॑హన్నస్య వి॒ద్వానుపా॑యున॒గ్వంస॑గ॒మత్ర॒ శిక్ష॑న్ .
ఇంద్ర॒ ఉదా॑వ॒త్పతి॒మఘ్న్యా॑నా॒మరం॑హత॒ పద్యా॑భిః క॒కుద్మా॑న్ .. 10.102.07
శు॒నమ॑ష్ట్రా॒వ్య॑చరత్కప॒ర్దీ వ॑ర॒త్రాయాం॒ దార్వా॒నహ్య॑మానః .
నృ॒మ్ణాని॑ కృ॒ణ్వన్బ॒హవే॒ జనా॑య॒ గాః ప॑స్పశా॒నస్తవి॑షీరధత్త .. 10.102.08
ఇ॒మం తం ప॑శ్య వృష॒భస్య॒ యుంజం॒ కాష్ఠా॑యా॒ మధ్యే॑ ద్రుఘ॒ణం శయా॑నం .
యేన॑ జి॒గాయ॑ శ॒తవ॑త్స॒హస్రం॒ గవాం॒ ముద్గ॑లః పృత॒నాజ్యే॑షు .. 10.102.09
ఆ॒రే అ॒ఘా కో న్వి1॒॑త్థా ద॑దర్శ॒ యం యుం॒జంతి॒ తమ్వా స్థా॑పయంతి .
నాస్మై॒ తృణం॒ నోద॒కమా భ॑రం॒త్యుత్త॑రో ధు॒రో వ॑హతి ప్ర॒దేది॑శత్ .. 10.102.10
ప॒రి॒వృ॒క్తేవ॑ పతి॒విద్య॑మాన॒ట్ పీప్యా॑నా॒ కూచ॑క్రేణేవ సిం॒చన్ .
ఏ॒షై॒ష్యా॑ చిద్ర॒థ్యా॑ జయేమ సుమం॒గలం॒ సిన॑వదస్తు సా॒తం .. 10.102.11
త్వం విశ్వ॑స్య॒ జగ॑త॒శ్చక్షు॑రింద్రాసి॒ చక్షు॑షః .
వృషా॒ యదా॒జిం వృష॑ణా॒ సిషా॑ససి చో॒దయ॒న్వధ్రి॑ణా యు॒జా .. 10.102.12

ఆ॒శుః శిశా॑నో వృష॒భో న భీ॒మో ఘ॑నాఘ॒నః క్షోభ॑ణశ్చర్షణీ॒నాం .
సం॒క్రంద॑నోఽనిమి॒ష ఏ॑కవీ॒రః శ॒తం సేనా॑ అజయత్సా॒కమింద్రః॑ .. 10.103.01
సం॒క్రంద॑నేనానిమి॒షేణ॑ జి॒ష్ణునా॑ యుత్కా॒రేణ॑ దుశ్చ్యవ॒నేన॑ ధృ॒ష్ణునా॑ .
తదింద్రే॑ణ జయత॒ తత్స॑హధ్వం॒ యుధో॑ నర॒ ఇషు॑హస్తేన॒ వృష్ణా॑ .. 10.103.02
స ఇషు॑హస్తైః॒ స ని॑షం॒గిభి॑ర్వ॒శీ సంస్ర॑ష్టా॒ స యుధ॒ ఇంద్రో॑ గ॒ణేన॑ .
సం॒సృ॒ష్ట॒జిత్సో॑మ॒పా బా॑హుశ॒ర్ధ్యు1॒॑గ్రధ॑న్వా॒ ప్రతి॑హితాభి॒రస్తా॑ .. 10.103.03
బృహ॑స్పతే॒ పరి॑ దీయా॒ రథే॑న రక్షో॒హామిత్రా॑ఀ అప॒బాధ॑మానః .
ప్ర॒భం॒జన్సేనాః॑ ప్రమృ॒ణో యు॒ధా జయ॑న్న॒స్మాక॑మేధ్యవి॒తా రథా॑నాం .. 10.103.04
బ॒ల॒వి॒జ్ఞా॒యః స్థవి॑రః॒ ప్రవీ॑రః॒ సహ॑స్వాన్వా॒జీ సహ॑మాన ఉ॒గ్రః .
అ॒భివీ॑రో అ॒భిస॑త్వా సహో॒జా జైత్ర॑మింద్ర॒ రథ॒మా తి॑ష్ఠ గో॒విత్ .. 10.103.05
గో॒త్ర॒భిదం॑ గో॒విదం॒ వజ్ర॑బాహుం॒ జయం॑త॒మజ్మ॑ ప్రమృ॒ణంత॒మోజ॑సా .
ఇ॒మం స॑జాతా॒ అను॑ వీరయధ్వ॒మింద్రం॑ సఖాయో॒ అను॒ సం ర॑భధ్వం .. 10.103.06
అ॒భి గో॒త్రాణి॒ సహ॑సా॒ గాహ॑మానోఽద॒యో వీ॒రః శ॒తమ॑న్యు॒రింద్రః॑ .
దు॒శ్చ్య॒వ॒నః పృ॑తనా॒షాళ॑యు॒ధ్యో॒3॒॑ఽస్మాకం॒ సేనా॑ అవతు॒ ప్ర యు॒త్సు .. 10.103.07
ఇంద్ర॑ ఆసాం నే॒తా బృహ॒స్పతి॒ర్దక్షి॑ణా య॒జ్ఞః పు॒ర ఏ॑తు॒ సోమః॑ .
దే॒వ॒సే॒నానా॑మభిభంజతీ॒నాం జయం॑తీనాం మ॒రుతో॑ యం॒త్వగ్రం॑ .. 10.103.08
ఇంద్ర॑స్య॒ వృష్ణో॒ వరు॑ణస్య॒ రాజ్ఞ॑ ఆది॒త్యానాం॑ మ॒రుతాం॒ శర్ధ॑ ఉ॒గ్రం .
మ॒హామ॑నసాం భువనచ్య॒వానాం॒ ఘోషో॑ దే॒వానాం॒ జయ॑తా॒ముద॑స్థాత్ .. 10.103.09
ఉద్ధ॑ర్షయ మఘవ॒న్నాయు॑ధా॒న్యుత్సత్వ॑నాం మామ॒కానాం॒ మనాం॑సి .
ఉద్వృ॑త్రహన్వా॒జినాం॒ వాజి॑నా॒న్యుద్రథా॑నాం॒ జయ॑తాం యంతు॒ ఘోషాః॑ .. 10.103.10
అ॒స్మాక॒మింద్రః॒ సమృ॑తేషు ధ్వ॒జేష్వ॒స్మాకం॒ యా ఇష॑వ॒స్తా జ॑యంతు .
అ॒స్మాకం॑ వీ॒రా ఉత్త॑రే భవంత్వ॒స్మాఀ ఉ॑ దేవా అవతా॒ హవే॑షు .. 10.103.11
అ॒మీషాం॑ చి॒త్తం ప్ర॑తిలో॒భయం॑తీ గృహా॒ణాంగా॑న్యప్వే॒ పరే॑హి .
అ॒భి ప్రేహి॒ నిర్ద॑హ హృ॒త్సు శోకై॑రం॒ధేనా॒మిత్రా॒స్తమ॑సా సచంతాం .. 10.103.12
ప్రేతా॒ జయ॑తా నర॒ ఇంద్రో॑ వః॒ శర్మ॑ యచ్ఛతు .
ఉ॒గ్రా వః॑ సంతు బా॒హవో॑ఽనాధృ॒ష్యా యథాస॑థ .. 10.103.13

అసా॑వి॒ సోమః॑ పురుహూత॒ తుభ్యం॒ హరి॑భ్యాం య॒జ్ఞముప॑ యాహి॒ తూయం॑ .
తుభ్యం॒ గిరో॒ విప్ర॑వీరా ఇయా॒నా ద॑ధన్వి॒ర ఇం॑ద్ర॒ పిబా॑ సు॒తస్య॑ .. 10.104.01
అ॒ప్సు ధూ॒తస్య॑ హరివః॒ పిబే॒హ నృభిః॑ సు॒తస్య॑ జ॒ఠరం॑ పృణస్వ .
మి॒మి॒క్షుర్యమద్ర॑య ఇంద్ర॒ తుభ్యం॒ తేభి॑ర్వర్ధస్వ॒ మద॑ముక్థవాహః .. 10.104.02
ప్రోగ్రాం పీ॒తిం వృష్ణ॑ ఇయర్మి స॒త్యాం ప్ర॒యై సు॒తస్య॑ హర్యశ్వ॒ తుభ్యం॑ .
ఇంద్ర॒ ధేనా॑భిరి॒హ మా॑దయస్వ ధీ॒భిర్విశ్వా॑భిః॒ శచ్యా॑ గృణా॒నః .. 10.104.03
ఊ॒తీ శ॑చీవ॒స్తవ॑ వీ॒ర్యే॑ణ॒ వయో॒ దధా॑నా ఉ॒శిజ॑ ఋత॒జ్ఞాః .
ప్ర॒జావ॑దింద్ర॒ మను॑షో దురో॒ణే త॒స్థుర్గృ॒ణంతః॑ సధ॒మాద్యా॑సః .. 10.104.04
ప్రణీ॑తిభిష్టే హర్యశ్వ సు॒ష్టోః సు॑షు॒మ్నస్య॑ పురు॒రుచో॒ జనా॑సః .
మంహి॑ష్ఠామూ॒తిం వి॒తిరే॒ దధా॑నాః స్తో॒తార॑ ఇంద్ర॒ తవ॑ సూ॒నృతా॑భిః .. 10.104.05
ఉప॒ బ్రహ్మా॑ణి హరివో॒ హరి॑భ్యాం॒ సోమ॑స్య యాహి పీ॒తయే॑ సు॒తస్య॑ .
ఇంద్ర॑ త్వా య॒జ్ఞః క్షమ॑మాణమానడ్దా॒శ్వాఀ అ॑స్యధ్వ॒రస్య॑ ప్రకే॒తః .. 10.104.06
స॒హస్ర॑వాజమభిమాతి॒షాహం॑ సు॒తేర॑ణం మ॒ఘవా॑నం సువృ॒క్తిం .
ఉప॑ భూషంతి॒ గిరో॒ అప్ర॑తీత॒మింద్రం॑ నమ॒స్యా జ॑రి॒తుః ప॑నంత .. 10.104.07
స॒ప్తాపో॑ దే॒వీః సు॒రణా॒ అమృ॑క్తా॒ యాభిః॒ సింధు॒మత॑ర ఇంద్ర పూ॒ర్భిత్ .
న॒వ॒తిం స్రో॒త్యా నవ॑ చ॒ స్రవం॑తీర్దే॒వేభ్యో॑ గా॒తుం మను॑షే చ విందః .. 10.104.08
అ॒పో మ॒హీర॒భిశ॑స్తేరముం॒చోఽజా॑గరా॒స్వధి॑ దే॒వ ఏకః॑ .
ఇంద్ర॒ యాస్త్వం వృ॑త్ర॒తూర్యే॑ చ॒కర్థ॒ తాభి॑ర్వి॒శ్వాయు॑స్త॒న్వం॑ పుపుష్యాః .. 10.104.09
వీ॒రేణ్యః॒ క్రతు॒రింద్రః॑ సుశ॒స్తిరు॒తాపి॒ ధేనా॑ పురుహూ॒తమీ॑ట్టే .
ఆర్ద॑యద్వృ॒త్రమకృ॑ణోదు లో॒కం స॑సా॒హే శ॒క్రః పృత॑నా అభి॒ష్టిః .. 10.104.10
శు॒నం హు॑వేమ మ॒ఘవా॑న॒మింద్ర॑మ॒స్మిన్భరే॒ నృత॑మం॒ వాజ॑సాతౌ .
శృ॒ణ్వంత॑ము॒గ్రమూ॒తయే॑ స॒మత్సు॒ ఘ్నంతం॑ వృ॒త్రాణి॑ సం॒జితం॒ ధనా॑నాం .. 10.104.11

క॒దా వ॑సో స్తో॒త్రం హర్య॑త॒ ఆవ॑ శ్మ॒శా రు॑ధ॒ద్వాః .
దీ॒ర్ఘం సు॒తం వా॒తాప్యా॑య .. 10.105.01
హరీ॒ యస్య॑ సు॒యుజా॒ వివ్ర॑తా॒ వేరర్వం॒తాను॒ శేపా॑ .
ఉ॒భా ర॒జీ న కే॒శినా॒ పతి॒ర్దన్ .. 10.105.02
అప॒ యోరింద్రః॒ పాప॑జ॒ ఆ మర్తో॒ న శ॑శ్రమా॒ణో బి॑భీ॒వాన్ .
శు॒భే యద్యు॑యు॒జే తవి॑షీవాన్ .. 10.105.03
సచా॒యోరింద్ర॒శ్చర్కృ॑ష॒ ఆఀ ఉ॑పాన॒సః స॑ప॒ర్యన్ .
న॒దయో॒ర్వివ్ర॑తయోః॒ శూర॒ ఇంద్రః॑ .. 10.105.04
అధి॒ యస్త॒స్థౌ కేశ॑వంతా॒ వ్యచ॑స్వంతా॒ న పు॒ష్ట్యై .
వ॒నోతి॒ శిప్రా॑భ్యాం శి॒ప్రిణీ॑వాన్ .. 10.105.05
ప్రాస్తౌ॑దృ॒ష్వౌజా॑ ఋ॒ష్వేభి॑స్త॒తక్ష॒ శూరః॒ శవ॑సా .
ఋ॒భుర్న క్రతు॑భిర్మాత॒రిశ్వా॑ .. 10.105.06
వజ్రం॒ యశ్చ॒క్రే సు॒హనా॑య॒ దస్య॑వే హిరీమ॒శో హిరీ॑మాన్ .
అరు॑తహను॒రద్భు॑తం॒ న రజః॑ .. 10.105.07
అవ॑ నో వృజి॒నా శి॑శీహ్యృ॒చా వ॑నేమా॒నృచః॑ .
నాబ్ర॑హ్మా య॒జ్ఞ ఋధ॒గ్జోష॑తి॒ త్వే .. 10.105.08
ఊ॒ర్ధ్వా యత్తే॑ త్రే॒తినీ॒ భూద్య॒జ్ఞస్య॑ ధూ॒ర్షు సద్మ॑న్ .
స॒జూర్నావం॒ స్వయ॑శసం॒ సచా॒యోః .. 10.105.09
శ్రి॒యే తే॒ పృశ్ని॑రుప॒సేచ॑నీ భూచ్ఛ్రి॒యే దర్వి॑రరే॒పాః .
యయా॒ స్వే పాత్రే॑ సిం॒చస॒ ఉత్ .. 10.105.10
శ॒తం వా॒ యద॑సుర్య॒ ప్రతి॑ త్వా సుమి॒త్ర ఇ॒త్థాస్తౌ॑ద్దుర్మి॒త్ర ఇ॒త్థాస్తౌ॑త్ .
ఆవో॒ యద్ద॑స్యు॒హత్యే॑ కుత్సపు॒త్రం ప్రావో॒ యద్ద॑స్యు॒హత్యే॑ కుత్సవ॒త్సం .. 10.105.11

ఉ॒భా ఉ॑ నూ॒నం తదిద॑ర్థయేథే॒ వి త॑న్వాథే॒ ధియో॒ వస్త్రా॒పసే॑వ .
స॒ధ్రీ॒చీ॒నా యాత॑వే॒ ప్రేమ॑జీగః సు॒దినే॑వ॒ పృక్ష॒ ఆ తం॑సయేథే .. 10.106.01
ఉ॒ష్టారే॑వ॒ ఫర్వ॑రేషు శ్రయేథే ప్రాయో॒గేవ॒ శ్వాత్ర్యా॒ శాసు॒రేథః॑ .
దూ॒తేవ॒ హి ష్ఠో య॒శసా॒ జనే॑షు॒ మాప॑ స్థాతం మహి॒షేవా॑వ॒పానా॑త్ .. 10.106.02
సా॒కం॒యుజా॑ శకు॒నస్యే॑వ ప॒క్షా ప॒శ్వేవ॑ చి॒త్రా యజు॒రా గ॑మిష్టం .
అ॒గ్నిరి॑వ దేవ॒యోర్దీ॑ది॒వాంసా॒ పరి॑జ్మానేవ యజథః పురు॒త్రా .. 10.106.03
ఆ॒పీ వో॑ అ॒స్మే పి॒తరే॑వ పు॒త్రోగ్రేవ॑ రు॒చా నృ॒పతీ॑వ తు॒ర్యై .
ఇర్యే॑వ పు॒ష్ట్యై కి॒రణే॑వ భు॒జ్యై శ్రు॑ష్టీ॒వానే॑వ॒ హవ॒మా గ॑మిష్టం .. 10.106.04
వంస॑గేవ పూష॒ర్యా॑ శిం॒బాతా॑ మి॒త్రేవ॑ ఋ॒తా శ॒తరా॒ శాత॑పంతా .
వాజే॑వో॒చ్చా వయ॑సా ఘర్మ్యే॒ష్ఠా మేషే॑వే॒షా స॑ప॒ర్యా॒3॒॑ పురీ॑షా .. 10.106.05
సృ॒ణ్యే॑వ జ॒ర్భరీ॑ తు॒ర్ఫరీ॑తూ నైతో॒శేవ॑ తు॒ర్ఫరీ॑ పర్ఫ॒రీకా॑ .
ఉ॒ద॒న్య॒జేవ॒ జేమ॑నా మదే॒రూ తా మే॑ జ॒రాయ్వ॒జరం॑ మ॒రాయు॑ .. 10.106.06
ప॒జ్రేవ॒ చర్చ॑రం॒ జారం॑ మ॒రాయు॒ క్షద్మే॒వార్థే॑షు తర్తరీథ ఉగ్రా .
ఋ॒భూ నాప॑త్ఖరమ॒జ్రా ఖ॒రజ్రు॑ర్వా॒యుర్న ప॑ర్ఫరత్క్షయద్రయీ॒ణాం .. 10.106.07
ఘ॒ర్మేవ॒ మధు॑ జ॒ఠరే॑ స॒నేరూ॒ భగే॑వితా తు॒ర్ఫరీ॒ ఫారి॒వారం॑ .
ప॒త॒రేవ॑ చచ॒రా చం॒ద్రని॑ర్ణి॒ఙ్మన॑ఋంగా మన॒న్యా॒3॒॑ న జగ్మీ॑ .. 10.106.08
బృ॒హంతే॑వ గం॒భరే॑షు ప్రతి॒ష్ఠాం పాదే॑వ గా॒ధం తర॑తే విదాథః .
కర్ణే॑వ॒ శాసు॒రను॒ హి స్మరా॒థోంఽశే॑వ నో భజతం చి॒త్రమప్నః॑ .. 10.106.09
ఆ॒రం॒గ॒రేవ॒ మధ్వేర॑యేథే సార॒ఘేవ॒ గవి॑ నీ॒చీన॑బారే .
కీ॒నారే॑వ॒ స్వేద॑మాసిష్విదా॒నా క్షామే॑వో॒ర్జా సూ॑యవ॒సాత్స॑చేథే .. 10.106.10
ఋ॒ధ్యామ॒ స్తోమం॑ సను॒యామ॒ వాజ॒మా నో॒ మంత్రం॑ స॒రథే॒హోప॑ యాతం .
యశో॒ న ప॒క్వం మధు॒ గోష్వం॒తరా భూ॒తాంశో॑ అ॒శ్వినోః॒ కామ॑మప్రాః .. 10.106.11

ఆ॒విర॑భూ॒న్మహి॒ మాఘో॑నమేషాం॒ విశ్వం॑ జీ॒వం తమ॑సో॒ నిర॑మోచి .
మహి॒ జ్యోతిః॑ పి॒తృభి॑ర్ద॒త్తమాగా॑దు॒రుః పంథా॒ దక్షి॑ణాయా అదర్శి .. 10.107.01
ఉ॒చ్చా ది॒వి దక్షి॑ణావంతో అస్థు॒ర్యే అ॑శ్వ॒దాః స॒హ తే సూర్యే॑ణ .
హి॒ర॒ణ్య॒దా అ॑మృత॒త్వం భ॑జంతే వాసో॒దాః సో॑మ॒ ప్ర తి॑రంత॒ ఆయుః॑ .. 10.107.02
దైవీ॑ పూ॒ర్తిర్దక్షి॑ణా దేవయ॒జ్యా న క॑వా॒రిభ్యో॑ న॒హి తే పృ॒ణంతి॑ .
అథా॒ నరః॒ ప్రయ॑తదక్షిణాసోఽవద్యభి॒యా బ॒హవః॑ పృణంతి .. 10.107.03
శ॒తధా॑రం వా॒యుమ॒ర్కం స్వ॒ర్విదం॑ నృ॒చక్ష॑స॒స్తే అ॒భి చ॑క్షతే హ॒విః .
యే పృ॒ణంతి॒ ప్ర చ॒ యచ్ఛం॑తి సంగ॒మే తే దక్షి॑ణాం దుహతే స॒ప్తమా॑తరం .. 10.107.04
దక్షి॑ణావాన్ప్రథ॒మో హూ॒త ఏ॑తి॒ దక్షి॑ణావాన్గ్రామ॒ణీరగ్ర॑మేతి .
తమే॒వ మ॑న్యే నృ॒పతిం॒ జనా॑నాం॒ యః ప్ర॑థ॒మో దక్షి॑ణామావి॒వాయ॑ .. 10.107.05
తమే॒వ ఋషిం॒ తము॑ బ్ర॒హ్మాణ॑మాహుర్యజ్ఞ॒న్యం॑ సామ॒గాము॑క్థ॒శాసం॑ .
స శు॒క్రస్య॑ త॒న్వో॑ వేద తి॒స్రో యః ప్ర॑థ॒మో దక్షి॑ణయా ర॒రాధ॑ .. 10.107.06
దక్షి॒ణాశ్వం॒ దక్షి॑ణా॒ గాం ద॑దాతి॒ దక్షి॑ణా చం॒ద్రము॒త యద్ధిర॑ణ్యం .
దక్షి॒ణాన్నం॑ వనుతే॒ యో న॑ ఆ॒త్మా దక్షి॑ణాం॒ వర్మ॑ కృణుతే విజా॒నన్ .. 10.107.07
న భో॒జా మ॑మ్రు॒ర్న న్య॒ర్థమీ॑యు॒ర్న రి॑ష్యంతి॒ న వ్య॑థంతే హ భో॒జాః .
ఇ॒దం యద్విశ్వం॒ భువ॑నం॒ స్వ॑శ్చై॒తత్సర్వం॒ దక్షి॑ణైభ్యో దదాతి .. 10.107.08
భో॒జా జి॑గ్యుః సుర॒భిం యోని॒మగ్రే॑ భో॒జా జి॑గ్యుర్వ॒ధ్వం1॒॑ యా సు॒వాసాః॑ .
భో॒జా జి॑గ్యురంతః॒పేయం॒ సురా॑యా భో॒జా జి॑గ్యు॒ర్యే అహూ॑తాః ప్ర॒యంతి॑ .. 10.107.09
భో॒జాయాశ్వం॒ సం మృ॑జంత్యా॒శుం భో॒జాయా॑స్తే క॒న్యా॒3॒॑ శుంభ॑మానా .
భో॒జస్యే॒దం పు॑ష్క॒రిణీ॑వ॒ వేశ్మ॒ పరి॑ష్కృతం దేవమా॒నేవ॑ చి॒త్రం .. 10.107.10
భో॒జమశ్వాః॑ సుష్ఠు॒వాహో॑ వహంతి సు॒వృద్రథో॑ వర్తతే॒ దక్షి॑ణాయాః .
భో॒జం దే॑వాసోఽవతా॒ భరే॑షు భో॒జః శత్రూ॑న్సమనీ॒కేషు॒ జేతా॑ .. 10.107.11

కిమి॒చ్ఛంతీ॑ స॒రమా॒ ప్రేదమా॑నడ్దూ॒రే హ్యధ్వా॒ జగు॑రిః పరా॒చైః .
కాస్మేహి॑తిః॒ కా పరి॑తక్మ్యాసీత్క॒థం ర॒సాయా॑ అతరః॒ పయాం॑సి .. 10.108.01
ఇంద్ర॑స్య దూ॒తీరి॑షి॒తా చ॑రామి మ॒హ ఇ॒చ్ఛంతీ॑ పణయో ని॒ధీన్వః॑ .
అ॒తి॒ష్కదో॑ భి॒యసా॒ తన్న॑ ఆవ॒త్తథా॑ ర॒సాయా॑ అతరం॒ పయాం॑సి .. 10.108.02
కీ॒దృఙ్ఙింద్రః॑ సరమే॒ కా దృ॑శీ॒కా యస్యే॒దం దూ॒తీరస॑రః పరా॒కాత్ .
ఆ చ॒ గచ్ఛా॑న్మి॒త్రమే॑నా దధా॒మాథా॒ గవాం॒ గోప॑తిర్నో భవాతి .. 10.108.03
నాహం తం వే॑ద॒ దభ్యం॒ దభ॒త్స యస్యే॒దం దూ॒తీరస॑రం పరా॒కాత్ .
న తం గూ॑హంతి స్ర॒వతో॑ గభీ॒రా హ॒తా ఇంద్రే॑ణ పణయః శయధ్వే .. 10.108.04
ఇ॒మా గావః॑ సరమే॒ యా ఐచ్ఛః॒ పరి॑ ది॒వో అంతా॑న్సుభగే॒ పతం॑తీ .
కస్త॑ ఏనా॒ అవ॑ సృజా॒దయు॑ధ్వ్యు॒తాస్మాక॒మాయు॑ధా సంతి తి॒గ్మా .. 10.108.05
అ॒సే॒న్యా వః॑ పణయో॒ వచాం॑స్యనిష॒వ్యాస్త॒న్వః॑ సంతు పా॒పీః .
అధృ॑ష్టో వ॒ ఏత॒వా అ॑స్తు॒ పంథా॒ బృహ॒స్పతి॑ర్వ ఉభ॒యా న మృ॑ళాత్ .. 10.108.06
అ॒యం ని॒ధిః స॑రమే॒ అద్రి॑బుధ్నో॒ గోభి॒రశ్వే॑భి॒ర్వసు॑భి॒ర్న్యృ॑ష్టః .
రక్షం॑తి॒ తం ప॒ణయో॒ యే సు॑గో॒పా రేకు॑ ప॒దమల॑క॒మా జ॑గంథ .. 10.108.07
ఏహ గ॑మ॒న్నృష॑యః॒ సోమ॑శితా అ॒యాస్యో॒ అంగి॑రసో॒ నవ॑గ్వాః .
త ఏ॒తమూ॒ర్వం వి భ॑జంత॒ గోనా॒మథై॒తద్వచః॑ ప॒ణయో॒ వమ॒న్నిత్ .. 10.108.08
ఏ॒వా చ॒ త్వం స॑రమ ఆజ॒గంథ॒ ప్రబా॑ధితా॒ సహ॑సా॒ దైవ్యే॑న .
స్వసా॑రం త్వా కృణవై॒ మా పున॑ర్గా॒ అప॑ తే॒ గవాం॑ సుభగే భజామ .. 10.108.09
నాహం వే॑ద భ్రాతృ॒త్వం నో స్వ॑సృ॒త్వమింద్రో॑ విదు॒రంగి॑రసశ్చ ఘో॒రాః .
గోకా॑మా మే అచ్ఛదయ॒న్యదాయ॒మపాత॑ ఇత పణయో॒ వరీ॑యః .. 10.108.10
దూ॒రమి॑త పణయో॒ వరీ॑య॒ ఉద్గావో॑ యంతు మిన॒తీరృ॒తేన॑ .
బృహ॒స్పతి॒ర్యా అవిం॑ద॒న్నిగూ॑ళ్హాః॒ సోమో॒ గ్రావా॑ణ॒ ఋష॑యశ్చ॒ విప్రాః॑ .. 10.108.11

తే॑ఽవదన్ప్రథ॒మా బ్ర॑హ్మకిల్బి॒షేఽకూ॑పారః సలి॒లో మా॑త॒రిశ్వా॑ .
వీ॒ళుహ॑రా॒స్తప॑ ఉ॒గ్రో మ॑యో॒భూరాపో॑ దే॒వీః ప్ర॑థమ॒జా ఋ॒తేన॑ .. 10.109.01
సోమో॒ రాజా॑ ప్రథ॒మో బ్ర॑హ్మజా॒యాం పునః॒ ప్రాయ॑చ్ఛ॒దహృ॑ణీయమానః .
అ॒న్వ॒ర్తి॒తా వరు॑ణో మి॒త్ర ఆ॑సీద॒గ్నిర్హోతా॑ హస్త॒గృహ్యా ని॑నాయ .. 10.109.02
హస్తే॑నై॒వ గ్రా॒హ్య॑ ఆ॒ధిర॑స్యా బ్రహ్మజా॒యేయమితి॒ చేదవో॑చన్ .
న దూ॒తాయ॑ ప్ర॒హ్యే॑ తస్థ ఏ॒షా తథా॑ రా॒ష్ట్రం గు॑పి॒తం క్ష॒త్రియ॑స్య .. 10.109.03
దే॒వా ఏ॒తస్యా॑మవదంత॒ పూర్వే॑ సప్తఋ॒షయ॒స్తప॑సే॒ యే ని॑షే॒దుః .
భీ॒మా జా॒యా బ్రా॑హ్మ॒ణస్యోప॑నీతా దు॒ర్ధాం ద॑ధాతి పర॒మే వ్యో॑మన్ .. 10.109.04
బ్ర॒హ్మ॒చా॒రీ చ॑రతి॒ వేవి॑ష॒ద్విషః॒ స దే॒వానాం॑ భవ॒త్యేక॒మంగం॑ .
తేన॑ జా॒యామన్వ॑వింద॒ద్బృహ॒స్పతిః॒ సోమే॑న నీ॒తాం జు॒హ్వం1॒॑ న దే॑వాః .. 10.109.05
పున॒ర్వై దే॒వా అ॑దదుః॒ పున॑ర్మను॒ష్యా॑ ఉ॒త .
రాజా॑నః స॒త్యం కృ॑ణ్వా॒నా బ్ర॑హ్మజా॒యాం పున॑ర్దదుః .. 10.109.06
పు॒న॒ర్దాయ॑ బ్రహ్మజా॒యాం కృ॒త్వీ దే॒వైర్ని॑కిల్బి॒షం .
ఊర్జం॑ పృథి॒వ్యా భ॒క్త్వాయో॑రుగా॒యముపా॑సతే .. 10.109.07

సమి॑ద్ధో అ॒ద్య మను॑షో దురో॒ణే దే॒వో దే॒వాన్య॑జసి జాతవేదః .
ఆ చ॒ వహ॑ మిత్రమహశ్చికి॒త్వాంత్వం దూ॒తః క॒విర॑సి॒ ప్రచే॑తాః .. 10.110.01
తనూ॑నపాత్ప॒థ ఋ॒తస్య॒ యానా॒న్మధ్వా॑ సమం॒జన్స్వ॑దయా సుజిహ్వ .
మన్మా॑ని ధీ॒భిరు॒త య॒జ్ఞమృం॒ధందే॑వ॒త్రా చ॑ కృణుహ్యధ్వ॒రం నః॑ .. 10.110.02
ఆ॒జుహ్వా॑న॒ ఈడ్యో॒ వంద్య॒శ్చా యా॑హ్యగ్నే॒ వసు॑భిః స॒జోషాః॑ .
త్వం దే॒వానా॑మసి యహ్వ॒ హోతా॒ స ఏ॑నాన్యక్షీషి॒తో యజీ॑యాన్ .. 10.110.03
ప్రా॒చీనం॑ బ॒ర్హిః ప్ర॒దిశా॑ పృథి॒వ్యా వస్తో॑ర॒స్యా వృ॑జ్యతే॒ అగ్రే॒ అహ్నాం॑ .
వ్యు॑ ప్రథతే విత॒రం వరీ॑యో దే॒వేభ్యో॒ అది॑తయే స్యో॒నం .. 10.110.04
వ్యచ॑స్వతీరుర్వి॒యా వి శ్ర॑యంతాం॒ పతి॑భ్యో॒ న జన॑యః॒ శుంభ॑మానాః .
దేవీ॑ర్ద్వారో బృహతీర్విశ్వమిన్వా దే॒వేభ్యో॑ భవత సుప్రాయ॒ణాః .. 10.110.05
ఆ సు॒ష్వయం॑తీ యజ॒తే ఉపా॑కే ఉ॒షాసా॒నక్తా॑ సదతాం॒ ని యోనౌ॑ .
ది॒వ్యే యోష॑ణే బృహ॒తీ సు॑రు॒క్మే అధి॒ శ్రియం॑ శుక్ర॒పిశం॒ దధా॑నే .. 10.110.06
దైవ్యా॒ హోతా॑రా ప్రథ॒మా సు॒వాచా॒ మిమా॑నా య॒జ్ఞం మను॑షో॒ యజ॑ధ్యై .
ప్ర॒చో॒దయం॑తా వి॒దథే॑షు కా॒రూ ప్రా॒చీనం॒ జ్యోతిః॑ ప్ర॒దిశా॑ ది॒శంతా॑ .. 10.110.07
ఆ నో॑ య॒జ్ఞం భార॑తీ॒ తూయ॑మే॒త్విళా॑ మను॒ష్వది॒హ చే॒తయం॑తీ .
తి॒స్రో దే॒వీర్బ॒ర్హిరేదం స్యో॒నం సర॑స్వతీ॒ స్వప॑సః సదంతు .. 10.110.08
య ఇ॒మే ద్యావా॑పృథి॒వీ జని॑త్రీ రూ॒పైరపిం॑శ॒ద్భువ॑నాని॒ విశ్వా॑ .
తమ॒ద్య హో॑తరిషి॒తో యజీ॑యాందే॒వం త్వష్టా॑రమి॒హ య॑క్షి వి॒ద్వాన్ .. 10.110.09
ఉ॒పావ॑సృజ॒ త్మన్యా॑ సమం॒జందే॒వానాం॒ పాథ॑ ఋతు॒థా హ॒వీంషి॑ .
వన॒స్పతిః॑ శమి॒తా దే॒వో అ॒గ్నిః స్వదం॑తు హ॒వ్యం మధు॑నా ఘృ॒తేన॑ .. 10.110.10
స॒ద్యో జా॒తో వ్య॑మిమీత య॒జ్ఞమ॒గ్నిర్దే॒వానా॑మభవత్పురో॒గాః .
అ॒స్య హోతుః॑ ప్ర॒దిశ్యృ॒తస్య॑ వా॒చి స్వాహా॑కృతం హ॒విర॑దంతు దే॒వాః .. 10.110.11

మనీ॑షిణః॒ ప్ర భ॑రధ్వం మనీ॒షాం యథా॑యథా మ॒తయః॒ సంతి॑ నృ॒ణాం .
ఇంద్రం॑ స॒త్యైరేర॑యామా కృ॒తేభిః॒ స హి వీ॒రో గి॑ర్వణ॒స్యుర్విదా॑నః .. 10.111.01
ఋ॒తస్య॒ హి సద॑సో ధీ॒తిరద్యౌ॒త్సం గా॑ర్ష్టే॒యో వృ॑ష॒భో గోభి॑రానట్ .
ఉద॑తిష్ఠత్తవి॒షేణా॒ రవే॑ణ మ॒హాంతి॑ చి॒త్సం వి॑వ్యాచా॒ రజాం॑సి .. 10.111.02
ఇంద్రః॒ కిల॒ శ్రుత్యా॑ అ॒స్య వే॑ద॒ స హి జి॒ష్ణుః ప॑థి॒కృత్సూర్యా॑య .
ఆన్మేనాం॑ కృ॒ణ్వన్నచ్యు॑తో॒ భువ॒ద్గోః పతి॑ర్ది॒వః స॑న॒జా అప్ర॑తీతః .. 10.111.03
ఇంద్రో॑ మ॒హ్నా మ॑హ॒తో అ॑ర్ణ॒వస్య॑ వ్ర॒తామి॑నా॒దంగి॑రోభిర్గృణా॒నః .
పు॒రూణి॑ చి॒న్ని త॑తానా॒ రజాం॑సి దా॒ధార॒ యో ధ॒రుణం॑ స॒త్యతా॑తా .. 10.111.04
ఇంద్రో॑ ది॒వః ప్ర॑తి॒మానం॑ పృథి॒వ్యా విశ్వా॑ వేద॒ సవ॑నా॒ హంతి॒ శుష్ణం॑ .
మ॒హీం చి॒ద్ద్యామాత॑నో॒త్సూర్యే॑ణ చా॒స్కంభ॑ చి॒త్కంభ॑నేన॒ స్కభీ॑యాన్ .. 10.111.05
వజ్రే॑ణ॒ హి వృ॑త్ర॒హా వృ॒త్రమస్త॒రదే॑వస్య॒ శూశు॑వానస్య మా॒యాః .
వి ధృ॑ష్ణో॒ అత్ర॑ ధృష॒తా జ॑ఘం॒థాథా॑భవో మఘవన్బా॒హ్వో॑జాః .. 10.111.06
సచం॑త॒ యదు॒షసః॒ సూర్యే॑ణ చి॒త్రామ॑స్య కే॒తవో॒ రామ॑విందన్ .
ఆ యన్నక్ష॑త్రం॒ దదృ॑శే ది॒వో న పున॑ర్య॒తో నకి॑ర॒ద్ధా ను వే॑ద .. 10.111.07
దూ॒రం కిల॑ ప్రథ॒మా జ॑గ్మురాసా॒మింద్ర॑స్య॒ యాః ప్ర॑స॒వే స॒స్రురాపః॑ .
క్వ॑ స్వి॒దగ్రం॒ క్వ॑ బు॒ధ్న ఆ॑సా॒మాపో॒ మధ్యం॒ క్వ॑ వో నూ॒నమంతః॑ .. 10.111.08
సృ॒జః సింధూ॒ఀరహి॑నా జగ్రసా॒నాఀ ఆదిదే॒తాః ప్ర వి॑విజ్రే జ॒వేన॑ .
ముము॑క్షమాణా ఉ॒త యా ము॑ము॒చ్రేఽధేదే॒తా న ర॑మంతే॒ నితి॑క్తాః .. 10.111.09
స॒ధ్రీచీః॒ సింధు॑ముశ॒తీరి॑వాయన్స॒నాజ్జా॒ర ఆ॑రి॒తః పూ॒ర్భిదా॑సాం .
అస్త॒మా తే॒ పార్థి॑వా॒ వసూ॑న్య॒స్మే జ॑గ్ముః సూ॒నృతా॑ ఇంద్ర పూ॒ర్వీః .. 10.111.10

ఇంద్ర॒ పిబ॑ ప్రతికా॒మం సు॒తస్య॑ ప్రాతఃసా॒వస్తవ॒ హి పూ॒ర్వపీ॑తిః .
హర్ష॑స్వ॒ హంత॑వే శూర॒ శత్రూ॑ను॒క్థేభి॑ష్టే వీ॒ర్యా॒3॒॑ ప్ర బ్ర॑వామ .. 10.112.01
యస్తే॒ రథో॒ మన॑సో॒ జవీ॑యా॒నేంద్ర॒ తేన॑ సోమ॒పేయా॑య యాహి .
తూయ॒మా తే॒ హర॑యః॒ ప్ర ద్ర॑వంతు॒ యేభి॒ర్యాసి॒ వృష॑భి॒ర్మంద॑మానః .. 10.112.02
హరి॑త్వతా॒ వర్చ॑సా॒ సూర్య॑స్య॒ శ్రేష్ఠై॑ రూ॒పైస్త॒న్వం॑ స్పర్శయస్వ .
అ॒స్మాభి॑రింద్ర॒ సఖి॑భిర్హువా॒నః స॑ధ్రీచీ॒నో మా॑దయస్వా ని॒షద్య॑ .. 10.112.03
యస్య॒ త్యత్తే॑ మహి॒మానం॒ మదే॑ష్వి॒మే మ॒హీ రోద॑సీ॒ నావి॑విక్తాం .
తదోక॒ ఆ హరి॑భిరింద్ర యు॒క్తైః ప్రి॒యేభి॑ర్యాహి ప్రి॒యమన్న॒మచ్ఛ॑ .. 10.112.04
యస్య॒ శశ్వ॑త్పపి॒వాఀ ఇం॑ద్ర॒ శత్రూ॑ననానుకృ॒త్యా రణ్యా॑ చ॒కర్థ॑ .
స తే॒ పురం॑ధిం॒ తవి॑షీమియర్తి॒ స తే॒ మదా॑య సు॒త ఇం॑ద్ర॒ సోమః॑ .. 10.112.05
ఇ॒దం తే॒ పాత్రం॒ సన॑విత్తమింద్ర॒ పిబా॒ సోమ॑మే॒నా శ॑తక్రతో .
పూ॒ర్ణ ఆ॑హా॒వో మ॑ది॒రస్య॒ మధ్వో॒ యం విశ్వ॒ ఇద॑భి॒హర్యం॑తి దే॒వాః .. 10.112.06
వి హి త్వామిం॑ద్ర పురు॒ధా జనా॑సో హి॒తప్ర॑యసో వృషభ॒ హ్వయం॑తే .
అ॒స్మాకం॑ తే॒ మధు॑మత్తమానీ॒మా భు॑వ॒న్సవ॑నా॒ తేషు॑ హర్య .. 10.112.07
ప్ర త॑ ఇంద్ర పూ॒ర్వ్యాణి॒ ప్ర నూ॒నం వీ॒ర్యా॑ వోచం ప్రథ॒మా కృ॒తాని॑ .
స॒తీ॒నమ॑న్యురశ్రథాయో॒ అద్రిం॑ సువేద॒నామ॑కృణో॒ర్బ్రహ్మ॑ణే॒ గాం .. 10.112.08
ని షు సీ॑ద గణపతే గ॒ణేషు॒ త్వామా॑హు॒ర్విప్ర॑తమం కవీ॒నాం .
న ఋ॒తే త్వత్క్రి॑యతే॒ కిం చ॒నారే మ॒హామ॒ర్కం మ॑ఘవంచి॒త్రమ॑ర్చ .. 10.112.09
అ॒భి॒ఖ్యా నో॑ మఘవ॒న్నాధ॑మానా॒న్సఖే॑ బో॒ధి వ॑సుపతే॒ సఖీ॑నాం .
రణం॑ కృధి రణకృత్సత్యశు॒ష్మాభ॑క్తే చి॒దా భ॑జా రా॒యే అ॒స్మాన్ .. 10.112.10

తమ॑స్య॒ ద్యావా॑పృథి॒వీ సచే॑తసా॒ విశ్వే॑భిర్దే॒వైరను॒ శుష్మ॑మావతాం .
యదైత్కృ॑ణ్వా॒నో మ॑హి॒మాన॑మింద్రి॒యం పీ॒త్వీ సోమ॑స్య॒ క్రతు॑మాఀ అవర్ధత .. 10.113.01
తమ॑స్య॒ విష్ణు॑ర్మహి॒మాన॒మోజ॑సాం॒శుం ద॑ధ॒న్వాన్మధు॑నో॒ వి ర॑ప్శతే .
దే॒వేభి॒రింద్రో॑ మ॒ఘవా॑ స॒యావ॑భిర్వృ॒త్రం జ॑ఘ॒న్వాఀ అ॑భవ॒ద్వరే॑ణ్యః .. 10.113.02
వృ॒త్రేణ॒ యదహి॑నా॒ బిభ్ర॒దాయు॑ధా స॒మస్థి॑థా యు॒ధయే॒ శంస॑మా॒విదే॑ .
విశ్వే॑ తే॒ అత్ర॑ మ॒రుతః॑ స॒హ త్మనావ॑ర్ధన్నుగ్ర మహి॒మాన॑మింద్రి॒యం .. 10.113.03
జ॒జ్ఞా॒న ఏ॒వ వ్య॑బాధత॒ స్పృధః॒ ప్రాప॑శ్యద్వీ॒రో అ॒భి పౌంస్యం॒ రణం॑ .
అవృ॑శ్చ॒దద్రి॒మవ॑ స॒స్యదః॑ సృజ॒దస్త॑భ్నా॒న్నాకం॑ స్వప॒స్యయా॑ పృ॒థుం .. 10.113.04
ఆదింద్రః॑ స॒త్రా తవి॑షీరపత్యత॒ వరీ॑యో॒ ద్యావా॑పృథి॒వీ అ॑బాధత .
అవా॑భరద్ధృషి॒తో వజ్ర॑మాయ॒సం శేవం॑ మి॒త్రాయ॒ వరు॑ణాయ దా॒శుషే॑ .. 10.113.05
ఇంద్ర॒స్యాత్ర॒ తవి॑షీభ్యో విర॒ప్శిన॑ ఋఘాయ॒తో అ॑రంహయంత మ॒న్యవే॑ .
వృ॒త్రం యదు॒గ్రో వ్యవృ॑శ్చ॒దోజ॑సా॒పో బిభ్ర॑తం॒ తమ॑సా॒ పరీ॑వృతం .. 10.113.06
యా వీ॒ర్యా॑ణి ప్రథ॒మాని॒ కర్త్వా॑ మహి॒త్వేభి॒ర్యత॑మానౌ సమీ॒యతుః॑ .
ధ్వాం॒తం తమోఽవ॑ దధ్వసే హ॒త ఇంద్రో॑ మ॒హ్నా పూ॒ర్వహూ॑తావపత్యత .. 10.113.07
విశ్వే॑ దే॒వాసో॒ అధ॒ వృష్ణ్యా॑ని॒ తేఽవ॑ర్ధయ॒న్సోమ॑వత్యా వచ॒స్యయా॑ .
ర॒ద్ధం వృ॒త్రమహి॒మింద్ర॑స్య॒ హన్మ॑నా॒గ్నిర్న జంభై॑స్తృ॒ష్వన్న॑మావయత్ .. 10.113.08
భూరి॒ దక్షే॑భిర్వచ॒నేభి॒రృక్వ॑భిః స॒ఖ్యేభిః॑ స॒ఖ్యాని॒ ప్ర వో॑చత .
ఇంద్రో॒ ధునిం॑ చ॒ చుము॑రిం చ దం॒భయం॑ఛ్రద్ధామన॒స్యా శృ॑ణుతే ద॒భీత॑యే .. 10.113.09
త్వం పు॒రూణ్యా భ॑రా॒ స్వశ్వ్యా॒ యేభి॒ర్మంసై॑ ని॒వచ॑నాని॒ శంస॑న్ .
సు॒గేభి॒ర్విశ్వా॑ దురి॒తా త॑రేమ వి॒దో షు ణ॑ ఉర్వి॒యా గా॒ధమ॒ద్య .. 10.113.10

ఘ॒ర్మా సమం॑తా త్రి॒వృతం॒ వ్యా॑పతు॒స్తయో॒ర్జుష్టిం॑ మాత॒రిశ్వా॑ జగామ .
ది॒వస్పయో॒ దిధి॑షాణా అవేషన్వి॒దుర్దే॒వాః స॒హసా॑మానమ॒ర్కం .. 10.114.01
తి॒స్రో దే॒ష్ట్రాయ॒ నిరృ॑తీ॒రుపా॑సతే దీర్ఘ॒శ్రుతో॒ వి హి జా॒నంతి॒ వహ్న॑యః .
తాసాం॒ ని చి॑క్యుః క॒వయో॑ ని॒దానం॒ పరే॑షు॒ యా గుహ్యే॑షు వ్ర॒తేషు॑ .. 10.114.02
చతు॑ష్కపర్దా యువ॒తిః సు॒పేశా॑ ఘృ॒తప్ర॑తీకా వ॒యునా॑ని వస్తే .
తస్యాం॑ సుప॒ర్ణా వృష॑ణా॒ ని షే॑దతు॒ర్యత్ర॑ దే॒వా ద॑ధి॒రే భా॑గ॒ధేయం॑ .. 10.114.03
ఏకః॑ సుప॒ర్ణః స స॑ము॒ద్రమా వి॑వేశ॒ స ఇ॒దం విశ్వం॒ భువ॑నం॒ వి చ॑ష్టే .
తం పాకే॑న॒ మన॑సాపశ్య॒మంతి॑త॒స్తం మా॒తా రే॑ళ్హి॒ స ఉ॑ రేళ్హి మా॒తరం॑ .. 10.114.04
సు॒ప॒ర్ణం విప్రాః॑ క॒వయో॒ వచో॑భి॒రేకం॒ సంతం॑ బహు॒ధా క॑ల్పయంతి .
ఛందాం॑సి చ॒ దధ॑తో అధ్వ॒రేషు॒ గ్రహా॒న్సోమ॑స్య మిమతే॒ ద్వాద॑శ .. 10.114.05
ష॒ట్త్రిం॒శాఀశ్చ॑ చ॒తురః॑ క॒ల్పయం॑త॒శ్ఛందాం॑సి చ॒ దధ॑త ఆద్వాద॒శం .
య॒జ్ఞం వి॒మాయ॑ క॒వయో॑ మనీ॒ష ఋ॑క్సా॒మాభ్యాం॒ ప్ర రథం॑ వర్తయంతి .. 10.114.06
చతు॑ర్దశా॒న్యే మ॑హి॒మానో॑ అస్య॒ తం ధీరా॑ వా॒చా ప్ర ణ॑యంతి స॒ప్త .
ఆప్నా॑నం తీ॒ర్థం క ఇ॒హ ప్ర వో॑చ॒ద్యేన॑ ప॒థా ప్ర॒పిబం॑తే సు॒తస్య॑ .. 10.114.07
స॒హ॒స్ర॒ధా పం॑చద॒శాన్యు॒క్థా యావ॒ద్ద్యావా॑పృథి॒వీ తావ॒దిత్తత్ .
స॒హ॒స్ర॒ధా మ॑హి॒మానః॑ స॒హస్రం॒ యావ॒ద్బ్రహ్మ॒ విష్ఠి॑తం॒ తావ॑తీ॒ వాక్ .. 10.114.08
కశ్ఛంద॑సాం॒ యోగ॒మా వే॑ద॒ ధీరః॒ కో ధిష్ణ్యాం॒ ప్రతి॒ వాచం॑ పపాద .
కమృ॒త్విజా॑మష్ట॒మం శూర॑మాహు॒ర్హరీ॒ ఇంద్ర॑స్య॒ ని చి॑కాయ॒ కః స్వి॑త్ .. 10.114.09
భూమ్యా॒ అంతం॒ పర్యేకే॑ చరంతి॒ రథ॑స్య ధూ॒ర్షు యు॒క్తాసో॑ అస్థుః .
శ్రమ॑స్య దా॒యం వి భ॑జంత్యేభ్యో య॒దా య॒మో భవ॑తి హ॒ర్మ్యే హి॒తః .. 10.114.10

చి॒త్ర ఇచ్ఛిశో॒స్తరు॑ణస్య వ॒క్షథో॒ న యో మా॒తరా॑వ॒ప్యేతి॒ ధాత॑వే .
అ॒నూ॒ధా యది॒ జీజ॑న॒దధా॑ చ॒ ను వ॒వక్ష॑ స॒ద్యో మహి॑ దూ॒త్యం1॒॑ చర॑న్ .. 10.115.01
అ॒గ్నిర్హ॒ నామ॑ ధాయి॒ దన్న॒పస్త॑మః॒ సం యో వనా॑ యు॒వతే॒ భస్మ॑నా ద॒తా .
అ॒భి॒ప్ర॒మురా॑ జు॒హ్వా॑ స్వధ్వ॒ర ఇ॒నో న ప్రోథ॑మానో॒ యవ॑సే॒ వృషా॑ .. 10.115.02
తం వో॒ విం న ద్రు॒షదం॑ దే॒వమంధ॑స॒ ఇందుం॒ ప్రోథం॑తం ప్ర॒వపం॑తమర్ణ॒వం .
ఆ॒సా వహ్నిం॒ న శో॒చిషా॑ విర॒ప్శినం॒ మహి॑వ్రతం॒ న స॒రజం॑త॒మధ్వ॑నః .. 10.115.03
వి యస్య॑ తే జ్రయసా॒నస్యా॑జర॒ ధక్షో॒ర్న వాతాః॒ పరి॒ సంత్యచ్యు॑తాః .
ఆ ర॒ణ్వాసో॒ యుయు॑ధయో॒ న స॑త్వ॒నం త్రి॒తం న॑శంత॒ ప్ర శి॒షంత॑ ఇ॒ష్టయే॑ .. 10.115.04
స ఇద॒గ్నిః కణ్వ॑తమః॒ కణ్వ॑సఖా॒ర్యః పర॒స్యాంత॑రస్య॒ తరు॑షః .
అ॒గ్నిః పా॑తు గృణ॒తో అ॒గ్నిః సూ॒రీన॒గ్నిర్ద॑దాతు॒ తేషా॒మవో॑ నః .. 10.115.05
వా॒జింత॑మాయ॒ సహ్య॑సే సుపిత్ర్య తృ॒షు చ్యవా॑నో॒ అను॑ జా॒తవే॑దసే .
అ॒ను॒ద్రే చి॒ద్యో ధృ॑ష॒తా వరం॑ స॒తే మ॒హింత॑మాయ॒ ధన్వ॒నేద॑విష్య॒తే .. 10.115.06
ఏ॒వాగ్నిర్మర్తైః॑ స॒హ సూ॒రిభి॒ర్వసుః॑ ష్టవే॒ సహ॑సః సూ॒నరో॒ నృభిః॑ .
మి॒త్రాసో॒ న యే సుధి॑తా ఋతా॒యవో॒ ద్యావో॒ న ద్యు॒మ్నైర॒భి సంతి॒ మాను॑షాన్ .. 10.115.07
ఊర్జో॑ నపాత్సహసావ॒న్నితి॑ త్వోపస్తు॒తస్య॑ వందతే॒ వృషా॒ వాక్ .
త్వాం స్తో॑షామ॒ త్వయా॑ సు॒వీరా॒ ద్రాఘీ॑య॒ ఆయుః॑ ప్రత॒రం దధా॑నాః .. 10.115.08
ఇతి॑ త్వాగ్నే వృష్టి॒హవ్య॑స్య పు॒త్రా ఉ॑పస్తు॒తాస॒ ఋష॑యోఽవోచన్ .
తాఀశ్చ॑ పా॒హి గృ॑ణ॒తశ్చ॑ సూ॒రీన్వష॒డ్వష॒ళిత్యూ॒ర్ధ్వాసో॑ అనక్ష॒న్నమో॒ నమ॒ ఇత్యూ॒ర్ధ్వాసో॑ అనక్షన్ .. 10.115.09

పిబా॒ సోమం॑ మహ॒త ఇం॑ద్రి॒యాయ॒ పిబా॑ వృ॒త్రాయ॒ హంత॑వే శవిష్ఠ .
పిబ॑ రా॒యే శవ॑సే హూ॒యమా॑నః॒ పిబ॒ మధ్వ॑స్తృ॒పదిం॒ద్రా వృ॑షస్వ .. 10.116.01
అ॒స్య పి॑బ క్షు॒మతః॒ ప్రస్థి॑త॒స్యేంద్ర॒ సోమ॑స్య॒ వర॒మా సు॒తస్య॑ .
స్వ॒స్తి॒దా మన॑సా మాదయస్వార్వాచీ॒నో రే॒వతే॒ సౌభ॑గాయ .. 10.116.02
మ॒మత్తు॑ త్వా ది॒వ్యః సోమ॑ ఇంద్ర మ॒మత్తు॒ యః సూ॒యతే॒ పార్థి॑వేషు .
మ॒మత్తు॒ యేన॒ వరి॑వశ్చ॒కర్థ॑ మ॒మత్తు॒ యేన॑ నిరి॒ణాసి॒ శత్రూ॑న్ .. 10.116.03
ఆ ద్వి॒బర్హా॑ అమి॒నో యా॒త్వింద్రో॒ వృషా॒ హరి॑భ్యాం॒ పరి॑షిక్త॒మంధః॑ .
గవ్యా సు॒తస్య॒ ప్రభృ॑తస్య॒ మధ్వః॑ స॒త్రా ఖేదా॑మరుశ॒హా వృ॑షస్వ .. 10.116.04
ని తి॒గ్మాని॑ భ్రా॒శయ॒న్భ్రాశ్యా॒న్యవ॑ స్థి॒రా త॑నుహి యాతు॒జూనాం॑ .
ఉ॒గ్రాయ॑ తే॒ సహో॒ బలం॑ దదామి ప్ర॒తీత్యా॒ శత్రూ॑న్విగ॒దేషు॑ వృశ్చ .. 10.116.05
వ్య1॒॑ర్య ఇం॑ద్ర తనుహి॒ శ్రవాం॒స్యోజః॑ స్థి॒రేవ॒ ధన్వ॑నో॒ఽభిమా॑తీః .
అ॒స్మ॒ద్ర్య॑గ్వావృధా॒నః సహో॑భి॒రని॑భృష్టస్త॒న్వం॑ వావృధస్వ .. 10.116.06
ఇ॒దం హ॒విర్మ॑ఘవం॒తుభ్యం॑ రా॒తం ప్రతి॑ సమ్రా॒ళహృ॑ణానో గృభాయ .
తుభ్యం॑ సు॒తో మ॑ఘవం॒తుభ్యం॑ ప॒క్వో॒3॒॑ఽద్ధీం॑ద్ర॒ పిబ॑ చ॒ ప్రస్థి॑తస్య .. 10.116.07
అ॒ద్ధీదిం॑ద్ర॒ ప్రస్థి॑తే॒మా హ॒వీంషి॒ చనో॑ దధిష్వ పచ॒తోత సోమం॑ .
ప్రయ॑స్వంతః॒ ప్రతి॑ హర్యామసి త్వా స॒త్యాః సం॑తు॒ యజ॑మానస్య॒ కామాః॑ .. 10.116.08
ప్రేంద్రా॒గ్నిభ్యాం॑ సువచ॒స్యామి॑యర్మి॒ సింధా॑వివ॒ ప్రేర॑యం॒ నావ॑మ॒ర్కైః .
అయా॑ ఇవ॒ పరి॑ చరంతి దే॒వా యే అ॒స్మభ్యం॑ ధన॒దా ఉ॒ద్భిద॑శ్చ .. 10.116.09

న వా ఉ॑ దే॒వాః క్షుధ॒మిద్వ॒ధం ద॑దురు॒తాశి॑త॒ముప॑ గచ్ఛంతి మృ॒త్యవః॑ .
ఉ॒తో ర॒యిః పృ॑ణ॒తో నోప॑ దస్యత్యు॒తాపృ॑ణన్మర్డి॒తారం॒ న విం॑దతే .. 10.117.01
య ఆ॒ధ్రాయ॑ చకమా॒నాయ॑ పి॒త్వోఽన్న॑వా॒న్సన్ర॑ఫి॒తాయో॑పజ॒గ్ముషే॑ .
స్థి॒రం మనః॑ కృణు॒తే సేవ॑తే పు॒రోతో చి॒త్స మ॑ర్డి॒తారం॒ న విం॑దతే .. 10.117.02
స ఇద్భో॒జో యో గృ॒హవే॒ దదా॒త్యన్న॑కామాయ॒ చర॑తే కృ॒శాయ॑ .
అర॑మస్మై భవతి॒ యామ॑హూతా ఉ॒తాప॒రీషు॑ కృణుతే॒ సఖా॑యం .. 10.117.03
న స సఖా॒ యో న దదా॑తి॒ సఖ్యే॑ సచా॒భువే॒ సచ॑మానాయ పి॒త్వః .
అపా॑స్మా॒త్ప్రేయా॒న్న తదోకో॑ అస్తి పృ॒ణంత॑మ॒న్యమర॑ణం చిదిచ్ఛేత్ .. 10.117.04
పృ॒ణీ॒యాదిన్నాధ॑మానాయ॒ తవ్యాం॒ద్రాఘీ॑యాంస॒మను॑ పశ్యేత॒ పంథాం॑ .
ఓ హి వర్తం॑తే॒ రథ్యే॑వ చ॒క్రాన్యమ॑న్య॒ముప॑ తిష్ఠంత॒ రాయః॑ .. 10.117.05
మోఘ॒మన్నం॑ విందతే॒ అప్ర॑చేతాః స॒త్యం బ్ర॑వీమి వ॒ధ ఇత్స తస్య॑ .
నార్య॒మణం॒ పుష్య॑తి॒ నో సఖా॑యం॒ కేవ॑లాఘో భవతి కేవలా॒దీ .. 10.117.06
కృ॒షన్నిత్ఫాల॒ ఆశి॑తం కృణోతి॒ యన్నధ్వా॑న॒మప॑ వృంక్తే చ॒రిత్రైః॑ .
వద॑న్బ్ర॒హ్మావ॑దతో॒ వనీ॑యాన్పృ॒ణన్నా॒పిరపృ॑ణంతమ॒భి ష్యా॑త్ .. 10.117.07
ఏక॑పా॒ద్భూయో॑ ద్వి॒పదో॒ వి చ॑క్రమే ద్వి॒పాత్త్రి॒పాద॑మ॒భ్యే॑తి ప॒శ్చాత్ .
చతు॑ష్పాదేతి ద్వి॒పదా॑మభిస్వ॒రే సం॒పశ్య॑న్పం॒క్తీరు॑ప॒తిష్ఠ॑మానః .. 10.117.08
స॒మౌ చి॒ద్ధస్తౌ॒ న స॒మం వి॑విష్టః సమ్మా॒తరా॑ చి॒న్న స॒మం దు॑హాతే .
య॒మయో॑శ్చి॒న్న స॒మా వీ॒ర్యా॑ణి జ్ఞా॒తీ చి॒త్సంతౌ॒ న స॒మం పృ॑ణీతః .. 10.117.09

అగ్నే॒ హంసి॒ న్య1॒॑త్రిణం॒ దీద్య॒న్మర్త్యే॒ష్వా .
స్వే క్షయే॑ శుచివ్రత .. 10.118.01
ఉత్తి॑ష్ఠసి॒ స్వా॑హుతో ఘృ॒తాని॒ ప్రతి॑ మోదసే .
యత్త్వా॒ స్రుచః॑ స॒మస్థి॑రన్ .. 10.118.02
స ఆహు॑తో॒ వి రో॑చతే॒ఽగ్నిరీ॒ళేన్యో॑ గి॒రా .
స్రు॒చా ప్రతీ॑కమజ్యతే .. 10.118.03
ఘృ॒తేనా॒గ్నిః సమ॑జ్యతే॒ మధు॑ప్రతీక॒ ఆహు॑తః .
రోచ॑మానో వి॒భావ॑సుః .. 10.118.04
జర॑మాణః॒ సమి॑ధ్యసే దే॒వేభ్యో॑ హవ్యవాహన .
తం త్వా॑ హవంత॒ మర్త్యాః॑ .. 10.118.05
తం మ॑ర్తా॒ అమ॑ర్త్యం ఘృ॒తేనా॒గ్నిం స॑పర్యత .
అదా॑భ్యం గృ॒హప॑తిం .. 10.118.06
అదా॑భ్యేన శో॒చిషాగ్నే॒ రక్ష॒స్త్వం ద॑హ .
గో॒పా ఋ॒తస్య॑ దీదిహి .. 10.118.07
స త్వమ॑గ్నే॒ ప్రతీ॑కేన॒ ప్రత్యో॑ష యాతుధా॒న్యః॑ .
ఉ॒రు॒క్షయే॑షు॒ దీద్య॑త్ .. 10.118.08
తం త్వా॑ గీ॒ర్భిరు॑రు॒క్షయా॑ హవ్య॒వాహం॒ సమీ॑ధిరే .
యజి॑ష్ఠం॒ మాను॑షే॒ జనే॑ .. 10.118.09

ఇతి॒ వా ఇతి॑ మే॒ మనో॒ గామశ్వం॑ సనుయా॒మితి॑ .
కు॒విత్సోమ॒స్యాపా॒మితి॑ .. 10.119.01
ప్ర వాతా॑ ఇవ॒ దోధ॑త॒ ఉన్మా॑ పీ॒తా అ॑యంసత .
కు॒విత్సోమ॒స్యాపా॒మితి॑ .. 10.119.02
ఉన్మా॑ పీ॒తా అ॑యంసత॒ రథ॒మశ్వా॑ ఇవా॒శవః॑ .
కు॒విత్సోమ॒స్యాపా॒మితి॑ .. 10.119.03
ఉప॑ మా మ॒తిర॑స్థిత వా॒శ్రా పు॒త్రమి॑వ ప్రి॒యం .
కు॒విత్సోమ॒స్యాపా॒మితి॑ .. 10.119.04
అ॒హం తష్టే॑వ వం॒ధురం॒ పర్య॑చామి హృ॒దా మ॒తిం .
కు॒విత్సోమ॒స్యాపా॒మితి॑ .. 10.119.05
న॒హి మే॑ అక్షి॒పచ్చ॒నాచ్ఛాం॑త్సుః॒ పంచ॑ కృ॒ష్టయః॑ .
కు॒విత్సోమ॒స్యాపా॒మితి॑ .. 10.119.06
న॒హి మే॒ రోద॑సీ ఉ॒భే అ॒న్యం ప॒క్షం చ॒న ప్రతి॑ .
కు॒విత్సోమ॒స్యాపా॒మితి॑ .. 10.119.07
అ॒భి ద్యాం మ॑హి॒నా భు॑వమ॒భీ॒3॒॑మాం పృ॑థి॒వీం మ॒హీం .
కు॒విత్సోమ॒స్యాపా॒మితి॑ .. 10.119.08
హంతా॒హం పృ॑థి॒వీమి॒మాం ని ద॑ధానీ॒హ వే॒హ వా॑ .
కు॒విత్సోమ॒స్యాపా॒మితి॑ .. 10.119.09
ఓ॒షమిత్పృ॑థి॒వీమ॒హం జం॒ఘనా॑నీ॒హ వే॒హ వా॑ .
కు॒విత్సోమ॒స్యాపా॒మితి॑ .. 10.119.10
ది॒వి మే॑ అ॒న్యః ప॒క్షో॒3॒॑ఽధో అ॒న్యమ॑చీకృషం .
కు॒విత్సోమ॒స్యాపా॒మితి॑ .. 10.119.11
అ॒హమ॑స్మి మహామ॒హో॑ఽభిన॒భ్యముదీ॑షితః .
కు॒విత్సోమ॒స్యాపా॒మితి॑ .. 10.119.12
గృ॒హో యా॒మ్యరం॑కృతో దే॒వేభ్యో॑ హవ్య॒వాహ॑నః .
కు॒విత్సోమ॒స్యాపా॒మితి॑ .. 10.119.13

తదిదా॑స॒ భువ॑నేషు॒ జ్యేష్ఠం॒ యతో॑ జ॒జ్ఞ ఉ॒గ్రస్త్వే॒షనృ॑మ్ణః .
స॒ద్యో జ॑జ్ఞా॒నో ని రి॑ణాతి॒ శత్రూ॒నను॒ యం విశ్వే॒ మదం॒త్యూమాః॑ .. 10.120.01
వా॒వృ॒ధా॒నః శవ॑సా॒ భూర్యో॑జాః॒ శత్రు॑ర్దా॒సాయ॑ భి॒యసం॑ దధాతి .
అవ్య॑నచ్చ వ్య॒నచ్చ॒ సస్ని॒ సం తే॑ నవంత॒ ప్రభృ॑తా॒ మదే॑షు .. 10.120.02
త్వే క్రతు॒మపి॑ వృంజంతి॒ విశ్వే॒ ద్విర్యదే॒తే త్రిర్భవం॒త్యూమాః॑ .
స్వా॒దోః స్వాదీ॑యః స్వా॒దునా॑ సృజా॒ సమ॒దః సు మధు॒ మధు॑నా॒భి యో॑ధీః .. 10.120.03
ఇతి॑ చి॒ద్ధి త్వా॒ ధనా॒ జయం॑తం॒ మదే॑మదే అను॒మదం॑తి॒ విప్రాః॑ .
ఓజీ॑యో ధృష్ణో స్థి॒రమా త॑నుష్వ॒ మా త్వా॑ దభన్యాతు॒ధానా॑ దు॒రేవాః॑ .. 10.120.04
త్వయా॑ వ॒యం శా॑శద్మహే॒ రణే॑షు ప్ర॒పశ్యం॑తో యు॒ధేన్యా॑ని॒ భూరి॑ .
చో॒దయా॑మి త॒ ఆయు॑ధా॒ వచో॑భిః॒ సం తే॑ శిశామి॒ బ్రహ్మ॑ణా॒ వయాం॑సి .. 10.120.05
స్తు॒షేయ్యం॑ పురు॒వర్ప॑స॒మృభ్వ॑మి॒నత॑మమా॒ప్త్యమా॒ప్త్యానాం॑ .
ఆ ద॑ర్షతే॒ శవ॑సా స॒ప్త దానూ॒న్ప్ర సా॑క్షతే ప్రతి॒మానా॑ని॒ భూరి॑ .. 10.120.06
ని తద్ద॑ధి॒షేఽవ॑రం॒ పరం॑ చ॒ యస్మి॒న్నావి॒థావ॑సా దురో॒ణే .
ఆ మా॒తరా॑ స్థాపయసే జిగ॒త్నూ అత॑ ఇనోషి॒ కర్వ॑రా పు॒రూణి॑ .. 10.120.07
ఇ॒మా బ్రహ్మ॑ బృ॒హద్ది॑వో వివ॒క్తీంద్రా॑య శూ॒షమ॑గ్రి॒యః స్వ॒ర్షాః .
మ॒హో గో॒త్రస్య॑ క్షయతి స్వ॒రాజో॒ దుర॑శ్చ॒ విశ్వా॑ అవృణో॒దప॒ స్వాః .. 10.120.08
ఏ॒వా మ॒హాన్బృ॒హద్ది॑వో॒ అథ॒ర్వావో॑చ॒త్స్వాం త॒న్వ1॒॑మింద్ర॑మే॒వ .
స్వసా॑రో మాత॒రిభ్వ॑రీరరి॒ప్రా హి॒న్వంతి॑ చ॒ శవ॑సా వ॒ర్ధయం॑తి చ .. 10.120.09

హి॒ర॒ణ్య॒గ॒ర్భః సమ॑వర్త॒తాగ్రే॑ భూ॒తస్య॑ జా॒తః పతి॒రేక॑ ఆసీత్ .
స దా॑ధార పృథి॒వీం ద్యాము॒తేమాం కస్మై॑ దే॒వాయ॑ హ॒విషా॑ విధేమ .. 10.121.01
య ఆ॑త్మ॒దా బ॑ల॒దా యస్య॒ విశ్వ॑ ఉ॒పాస॑తే ప్ర॒శిషం॒ యస్య॑ దే॒వాః .
యస్య॑ ఛా॒యామృతం॒ యస్య॑ మృ॒త్యుః కస్మై॑ దే॒వాయ॑ హ॒విషా॑ విధేమ .. 10.121.02
యః ప్రా॑ణ॒తో ని॑మిష॒తో మ॑హి॒త్వైక॒ ఇద్రాజా॒ జగ॑తో బ॒భూవ॑ .
య ఈశే॑ అ॒స్య ద్వి॒పద॒శ్చతు॑ష్పదః॒ కస్మై॑ దే॒వాయ॑ హ॒విషా॑ విధేమ .. 10.121.03
యస్యే॒మే హి॒మవం॑తో మహి॒త్వా యస్య॑ సము॒ద్రం ర॒సయా॑ స॒హాహుః .
యస్యే॒మాః ప్ర॒దిశో॒ యస్య॑ బా॒హూ కస్మై॑ దే॒వాయ॑ హ॒విషా॑ విధేమ .. 10.121.04
యేన॒ ద్యౌరు॒గ్రా పృ॑థి॒వీ చ॑ దృ॒ళ్హా యేన॒ స్వః॑ స్తభి॒తం యేన॒ నాకః॑ .
యో అం॒తరి॑క్షే॒ రజ॑సో వి॒మానః॒ కస్మై॑ దే॒వాయ॑ హ॒విషా॑ విధేమ .. 10.121.05
యం క్రంద॑సీ॒ అవ॑సా తస్తభా॒నే అ॒భ్యైక్షే॑తాం॒ మన॑సా॒ రేజ॑మానే .
యత్రాధి॒ సూర॒ ఉది॑తో వి॒భాతి॒ కస్మై॑ దే॒వాయ॑ హ॒విషా॑ విధేమ .. 10.121.06
ఆపో॑ హ॒ యద్బృ॑హ॒తీర్విశ్వ॒మాయ॒న్గర్భం॒ దధా॑నా జ॒నయం॑తీర॒గ్నిం .
తతో॑ దే॒వానాం॒ సమ॑వర్త॒తాసు॒రేకః॒ కస్మై॑ దే॒వాయ॑ హ॒విషా॑ విధేమ .. 10.121.07
యశ్చి॒దాపో॑ మహి॒నా ప॒ర్యప॑శ్య॒ద్దక్షం॒ దధా॑నా జ॒నయం॑తీర్య॒జ్ఞం .
యో దే॒వేష్వధి॑ దే॒వ ఏక॒ ఆసీ॒త్కస్మై॑ దే॒వాయ॑ హ॒విషా॑ విధేమ .. 10.121.08
మా నో॑ హింసీజ్జని॒తా యః పృ॑థి॒వ్యా యో వా॒ దివం॑ స॒త్యధ॑ర్మా జ॒జాన॑ .
యశ్చా॒పశ్చం॒ద్రా బృ॑హ॒తీర్జ॒జాన॒ కస్మై॑ దే॒వాయ॑ హ॒విషా॑ విధేమ .. 10.121.09
ప్రజా॑పతే॒ న త్వదే॒తాన్య॒న్యో విశ్వా॑ జా॒తాని॒ పరి॒ తా బ॑భూవ .
యత్కా॑మాస్తే జుహు॒మస్తన్నో॑ అస్తు వ॒యం స్యా॑మ॒ పత॑యో రయీ॒ణాం .. 10.121.10

వసుం॒ న చి॒త్రమ॑హసం గృణీషే వా॒మం శేవ॒మతి॑థిమద్విషే॒ణ్యం .
స రా॑సతే శు॒రుధో॑ వి॒శ్వధా॑యసో॒ఽగ్నిర్హోతా॑ గృ॒హప॑తిః సు॒వీర్యం॑ .. 10.122.01
జు॒షా॒ణో అ॑గ్నే॒ ప్రతి॑ హర్య మే॒ వచో॒ విశ్వా॑ని వి॒ద్వాన్వ॒యునా॑ని సుక్రతో .
ఘృత॑నిర్ణి॒గ్బ్రహ్మ॑ణే గా॒తుమేర॑య॒ తవ॑ దే॒వా అ॑జనయ॒న్నను॑ వ్ర॒తం .. 10.122.02
స॒ప్త ధామా॑ని పరి॒యన్నమ॑ర్త్యో॒ దాశ॑ద్దా॒శుషే॑ సు॒కృతే॑ మామహస్వ .
సు॒వీరే॑ణ ర॒యిణా॑గ్నే స్వా॒భువా॒ యస్త॒ ఆన॑ట్ స॒మిధా॒ తం జు॑షస్వ .. 10.122.03
య॒జ్ఞస్య॑ కే॒తుం ప్ర॑థ॒మం పు॒రోహి॑తం హ॒విష్మం॑త ఈళతే స॒ప్త వా॒జినం॑ .
శృ॒ణ్వంత॑మ॒గ్నిం ఘృ॒తపృ॑ష్ఠము॒క్షణం॑ పృ॒ణంతం॑ దే॒వం పృ॑ణ॒తే సు॒వీర్యం॑ .. 10.122.04
త్వం దూ॒తః ప్ర॑థ॒మో వరే॑ణ్యః॒ స హూ॒యమా॑నో అ॒మృతా॑య మత్స్వ .
త్వాం మ॑ర్జయన్మ॒రుతో॑ దా॒శుషో॑ గృ॒హే త్వాం స్తోమే॑భి॒ర్భృగ॑వో॒ వి రు॑రుచుః .. 10.122.05
ఇషం॑ దు॒హన్సు॒దుఘాం॑ వి॒శ్వధా॑యసం యజ్ఞ॒ప్రియే॒ యజ॑మానాయ సుక్రతో .
అగ్నే॑ ఘృ॒తస్ను॒స్త్రిరృ॒తాని॒ దీద్య॑ద్వ॒ర్తిర్య॒జ్ఞం ప॑రి॒యన్సు॑క్రతూయసే .. 10.122.06
త్వామిద॒స్యా ఉ॒షసో॒ వ్యు॑ష్టిషు దూ॒తం కృ॑ణ్వా॒నా అ॑యజంత॒ మాను॑షాః .
త్వాం దే॒వా మ॑హ॒యాయ్యా॑య వావృధు॒రాజ్య॑మగ్నే నిమృ॒జంతో॑ అధ్వ॒రే .. 10.122.07
ని త్వా॒ వసి॑ష్ఠా అహ్వంత వా॒జినం॑ గృ॒ణంతో॑ అగ్నే వి॒దథే॑షు వే॒ధసః॑ .
రా॒యస్పోషం॒ యజ॑మానేషు ధారయ యూ॒యం పా॑త స్వ॒స్తిభిః॒ సదా॑ నః .. 10.122.08

అ॒యం వే॒నశ్చో॑దయ॒త్పృశ్ని॑గర్భా॒ జ్యోతి॑ర్జరాయూ॒ రజ॑సో వి॒మానే॑ .
ఇ॒మమ॒పాం సం॑గ॒మే సూర్య॑స్య॒ శిశుం॒ న విప్రా॑ మ॒తిభీ॑ రిహంతి .. 10.123.01
స॒ము॒ద్రాదూ॒ర్మిముది॑యర్తి వే॒నో న॑భో॒జాః పృ॒ష్ఠం హ॑ర్య॒తస్య॑ దర్శి .
ఋ॒తస్య॒ సానా॒వధి॑ వి॒ష్టపి॒ భ్రాట్ స॑మా॒నం యోని॑మ॒భ్య॑నూషత॒ వ్రాః .. 10.123.02
స॒మా॒నం పూ॒ర్వీర॒భి వా॑వశా॒నాస్తిష్ఠ॑న్వ॒త్సస్య॑ మా॒తరః॒ సనీ॑ళాః .
ఋ॒తస్య॒ సానా॒వధి॑ చక్రమా॒ణా రి॒హంతి॒ మధ్వో॑ అ॒మృత॑స్య॒ వాణీః॑ .. 10.123.03
జా॒నంతో॑ రూ॒పమ॑కృపంత॒ విప్రా॑ మృ॒గస్య॒ ఘోషం॑ మహి॒షస్య॒ హి గ్మన్ .
ఋ॒తేన॒ యంతో॒ అధి॒ సింధు॑మస్థుర్వి॒దద్గం॑ధ॒ర్వో అ॒మృతా॑ని॒ నామ॑ .. 10.123.04
అ॒ప్స॒రా జా॒రము॑పసిష్మియా॒ణా యోషా॑ బిభర్తి పర॒మే వ్యో॑మన్ .
చర॑త్ప్రి॒యస్య॒ యోని॑షు ప్రి॒యః సన్సీద॑త్ప॒క్షే హి॑ర॒ణ్యయే॒ స వే॒నః .. 10.123.05
నాకే॑ సుప॒ర్ణముప॒ యత్పతం॑తం హృ॒దా వేనం॑తో అ॒భ్యచ॑క్షత త్వా .
హిర॑ణ్యపక్షం॒ వరు॑ణస్య దూ॒తం య॒మస్య॒ యోనౌ॑ శకు॒నం భు॑ర॒ణ్యుం .. 10.123.06
ఊ॒ర్ధ్వో గం॑ధ॒ర్వో అధి॒ నాకే॑ అస్థాత్ప్ర॒త్యఙ్చి॒త్రా బిభ్ర॑ద॒స్యాయు॑ధాని .
వసా॑నో॒ అత్కం॑ సుర॒భిం దృ॒శే కం స్వ1॒॑ర్ణ నామ॑ జనత ప్రి॒యాణి॑ .. 10.123.07
ద్ర॒ప్సః స॑ము॒ద్రమ॒భి యజ్జిగా॑తి॒ పశ్య॒న్గృధ్ర॑స్య॒ చక్ష॑సా॒ విధ॑ర్మన్ .
భా॒నుః శు॒క్రేణ॑ శో॒చిషా॑ చకా॒నస్తృ॒తీయే॑ చక్రే॒ రజ॑సి ప్రి॒యాణి॑ .. 10.123.08

ఇ॒మం నో॑ అగ్న॒ ఉప॑ య॒జ్ఞమేహి॒ పంచ॑యామం త్రి॒వృతం॑ స॒ప్తతం॑తుం .
అసో॑ హవ్య॒వాళు॒త నః॑ పురో॒గా జ్యోగే॒వ దీ॒ర్ఘం తమ॒ ఆశ॑యిష్ఠాః .. 10.124.01
అదే॑వాద్దే॒వః ప్ర॒చతా॒ గుహా॒ యన్ప్ర॒పశ్య॑మానో అమృత॒త్వమే॑మి .
శి॒వం యత్సంత॒మశి॑వో॒ జహా॑మి॒ స్వాత్స॒ఖ్యాదర॑ణీం॒ నాభి॑మేమి .. 10.124.02
పశ్య॑న్న॒న్యస్యా॒ అతి॑థిం వ॒యాయా॑ ఋ॒తస్య॒ ధామ॒ వి మి॑మే పు॒రూణి॑ .
శంసా॑మి పి॒త్రే అసు॑రాయ॒ శేవ॑మయజ్ఞి॒యాద్య॒జ్ఞియం॑ భా॒గమే॑మి .. 10.124.03
బ॒హ్వీః సమా॑ అకరమం॒తర॑స్మి॒న్నింద్రం॑ వృణా॒నః పి॒తరం॑ జహామి .
అ॒గ్నిః సోమో॒ వరు॑ణ॒స్తే చ్య॑వంతే ప॒ర్యావ॑ర్ద్రా॒ష్ట్రం తద॑వామ్యా॒యన్ .. 10.124.04
నిర్మా॑యా ఉ॒ త్యే అసు॑రా అభూవం॒త్వం చ॑ మా వరుణ కా॒మయా॑సే .
ఋ॒తేన॑ రాజ॒న్ననృ॑తం వివిం॒చన్మమ॑ రా॒ష్ట్రస్యాధి॑పత్య॒మేహి॑ .. 10.124.05
ఇ॒దం స్వ॑రి॒దమిదా॑స వా॒మమ॒యం ప్ర॑కా॒శ ఉ॒ర్వ1॒॑న్తరి॑క్షం .
హనా॑వ వృ॒త్రం ని॒రేహి॑ సోమ హ॒విష్ట్వా॒ సంతం॑ హ॒విషా॑ యజామ .. 10.124.06
క॒విః క॑వి॒త్వా ది॒వి రూ॒పమాస॑జ॒దప్ర॑భూతీ॒ వరు॑ణో॒ నిర॒పః సృ॑జత్ .
క్షేమం॑ కృణ్వా॒నా జన॑యో॒ న సింధ॑వ॒స్తా అ॑స్య॒ వర్ణం॒ శుచ॑యో భరిభ్రతి .. 10.124.07
తా అ॑స్య॒ జ్యేష్ఠ॑మింద్రి॒యం స॑చంతే॒ తా ఈ॒మా క్షే॑తి స్వ॒ధయా॒ మదం॑తీః .
తా ఈం॒ విశో॒ న రాజా॑నం వృణా॒నా బీ॑భ॒త్సువో॒ అప॑ వృ॒త్రాద॑తిష్ఠన్ .. 10.124.08
బీ॒భ॒త్సూనాం॑ స॒యుజం॑ హం॒సమా॑హుర॒పాం ది॒వ్యానాం॑ స॒ఖ్యే చరం॑తం .
అ॒ను॒ష్టుభ॒మను॑ చర్చూ॒ర్యమా॑ణ॒మింద్రం॒ ని చి॑క్యుః క॒వయో॑ మనీ॒షా .. 10.124.09

అ॒హం రు॒ద్రేభి॒ర్వసు॑భిశ్చరామ్య॒హమా॑ది॒త్యైరు॒త వి॒శ్వదే॑వైః .
అ॒హం మి॒త్రావరు॑ణో॒భా బి॑భర్మ్య॒హమిం॑ద్రా॒గ్నీ అ॒హమ॒శ్వినో॒భా .. 10.125.01
అ॒హం సోమ॑మాహ॒నసం॑ బిభర్మ్య॒హం త్వష్టా॑రము॒త పూ॒షణం॒ భగం॑ .
అ॒హం ద॑ధామి॒ ద్రవి॑ణం హ॒విష్మ॑తే సుప్రా॒వ్యే॒3॒॑ యజ॑మానాయ సున్వ॒తే .. 10.125.02
అ॒హం రాష్ట్రీ॑ సం॒గమ॑నీ॒ వసూ॑నాం చికి॒తుషీ॑ ప్రథ॒మా య॒జ్ఞియా॑నాం .
తాం మా॑ దే॒వా వ్య॑దధుః పురు॒త్రా భూరి॑స్థాత్రాం॒ భూర్యా॑వే॒శయం॑తీం .. 10.125.03
మయా॒ సో అన్న॑మత్తి॒ యో వి॒పశ్య॑తి॒ యః ప్రాణి॑తి॒ య ఈం॑ శృ॒ణోత్యు॒క్తం .
అ॒మం॒తవో॒ మాం త ఉప॑ క్షియంతి శ్రు॒ధి శ్రు॑త శ్రద్ధి॒వం తే॑ వదామి .. 10.125.04
అ॒హమే॒వ స్వ॒యమి॒దం వ॑దామి॒ జుష్టం॑ దే॒వేభి॑రు॒త మాను॑షేభిః .
యం కా॒మయే॒ తంత॑ము॒గ్రం కృ॑ణోమి॒ తం బ్ర॒హ్మాణం॒ తమృషిం॒ తం సు॑మే॒ధాం .. 10.125.05
అ॒హం రు॒ద్రాయ॒ ధను॒రా త॑నోమి బ్రహ్మ॒ద్విషే॒ శర॑వే॒ హంత॒వా ఉ॑ .
అ॒హం జనా॑య స॒మదం॑ కృణోమ్య॒హం ద్యావా॑పృథి॒వీ ఆ వి॑వేశ .. 10.125.06
అ॒హం సు॑వే పి॒తర॑మస్య మూ॒ర్ధన్మమ॒ యోని॑ర॒ప్స్వ1॒॑న్తః స॑ము॒ద్రే .
తతో॒ వి తి॑ష్ఠే॒ భువ॒నాను॒ విశ్వో॒తామూం ద్యాం వ॒ర్ష్మణోప॑ స్పృశామి .. 10.125.07
అ॒హమే॒వ వాత॑ ఇవ॒ ప్ర వా॑మ్యా॒రభ॑మాణా॒ భువ॑నాని॒ విశ్వా॑ .
ప॒రో ది॒వా ప॒ర ఏ॒నా పృ॑థి॒వ్యైతావ॑తీ మహి॒నా సం బ॑భూవ .. 10.125.08

న తమంహో॒ న దు॑రి॒తం దేవా॑సో అష్ట॒ మర్త్యం॑ .
స॒జోష॑సో॒ యమ॑ర్య॒మా మి॒త్రో నయం॑తి॒ వరు॑ణో॒ అతి॒ ద్విషః॑ .. 10.126.01
తద్ధి వ॒యం వృ॑ణీ॒మహే॒ వరు॑ణ॒ మిత్రార్య॑మన్ .
యేనా॒ నిరంహ॑సో యూ॒యం పా॒థ నే॒థా చ॒ మర్త్య॒మతి॒ ద్విషః॑ .. 10.126.02
తే నూ॒నం నో॒ఽయమూ॒తయే॒ వరు॑ణో మి॒త్రో అ॑ర్య॒మా .
నయి॑ష్ఠా ఉ నో నే॒షణి॒ పర్షి॑ష్ఠా ఉ నః ప॒ర్షణ్యతి॒ ద్విషః॑ .. 10.126.03
యూ॒యం విశ్వం॒ పరి॑ పాథ॒ వరు॑ణో మి॒త్రో అ॑ర్య॒మా .
యు॒ష్మాకం॒ శర్మ॑ణి ప్రి॒యే స్యామ॑ సుప్రణీత॒యోఽతి॒ ద్విషః॑ .. 10.126.04
ఆ॒ది॒త్యాసో॒ అతి॒ స్రిధో॒ వరు॑ణో మి॒త్రో అ॑ర్య॒మా .
ఉ॒గ్రం మ॒రుద్భీ॑ రు॒ద్రం హు॑వే॒మేంద్ర॑మ॒గ్నిం స్వ॒స్తయేఽతి॒ ద్విషః॑ .. 10.126.05
నేతా॑ర ఊ॒ షు ణ॑స్తి॒రో వరు॑ణో మి॒త్రో అ॑ర్య॒మా .
అతి॒ విశ్వా॑ని దురి॒తా రాజా॑నశ్చర్షణీ॒నామతి॒ ద్విషః॑ .. 10.126.06
శు॒నమ॒స్మభ్య॑మూ॒తయే॒ వరు॑ణో మి॒త్రో అ॑ర్య॒మా .
శర్మ॑ యచ్ఛంతు స॒ప్రథ॑ ఆది॒త్యాసో॒ యదీమ॑హే॒ అతి॒ ద్విషః॑ .. 10.126.07
యథా॑ హ॒ త్యద్వ॑సవో గౌ॒ర్యం॑ చిత్ప॒ది షి॒తామముం॑చతా యజత్రాః .
ఏ॒వో ష్వ1॒॑స్మన్ముం॑చతా॒ వ్యంహః॒ ప్ర తా॑ర్యగ్నే ప్రత॒రం న॒ ఆయుః॑ .. 10.126.08

రాత్రీ॒ వ్య॑ఖ్యదాయ॒తీ పు॑రు॒త్రా దే॒వ్య1॒॑క్షభిః॑ .
విశ్వా॒ అధి॒ శ్రియో॑ఽధిత .. 10.127.01
ఓర్వ॑ప్రా॒ అమ॑ర్త్యా ని॒వతో॑ దే॒వ్యు1॒॑ద్వతః॑ .
జ్యోతి॑షా బాధతే॒ తమః॑ .. 10.127.02
నిరు॒ స్వసా॑రమస్కృతో॒షసం॑ దే॒వ్యా॑య॒తీ .
అపేదు॑ హాసతే॒ తమః॑ .. 10.127.03
సా నో॑ అ॒ద్య యస్యా॑ వ॒యం ని తే॒ యామ॒న్నవి॑క్ష్మహి .
వృ॒క్షే న వ॑స॒తిం వయః॑ .. 10.127.04
ని గ్రామా॑సో అవిక్షత॒ ని ప॒ద్వంతో॒ ని ప॒క్షిణః॑ .
ని శ్యే॒నాస॑శ్చిద॒ర్థినః॑ .. 10.127.05
యా॒వయా॑ వృ॒క్యం1॒॑ వృకం॑ య॒వయ॑ స్తే॒నమూ॑ర్మ్యే .
అథా॑ నః సు॒తరా॑ భవ .. 10.127.06
ఉప॑ మా॒ పేపి॑శ॒త్తమః॑ కృ॒ష్ణం వ్య॑క్తమస్థిత .
ఉష॑ ఋ॒ణేవ॑ యాతయ .. 10.127.07
ఉప॑ తే॒ గా ఇ॒వాక॑రం వృణీ॒ష్వ దు॑హితర్దివః .
రాత్రి॒ స్తోమం॒ న జి॒గ్యుషే॑ .. 10.127.08

మమా॑గ్నే॒ వర్చో॑ విహ॒వేష్వ॑స్తు వ॒యం త్వేంధా॑నాస్త॒న్వం॑ పుషేమ .
మహ్యం॑ నమంతాం ప్ర॒దిశ॒శ్చత॑స్ర॒స్త్వయాధ్య॑క్షేణ॒ పృత॑నా జయేమ .. 10.128.01
మమ॑ దే॒వా వి॑హ॒వే సం॑తు॒ సర్వ॒ ఇంద్ర॑వంతో మ॒రుతో॒ విష్ణు॑ర॒గ్నిః .
మమాం॒తరి॑క్షము॒రులో॑కమస్తు॒ మహ్యం॒ వాతః॑ పవతాం॒ కామే॑ అ॒స్మిన్ .. 10.128.02
మయి॑ దే॒వా ద్రవి॑ణ॒మా య॑జంతాం॒ మయ్యా॒శీర॑స్తు॒ మయి॑ దే॒వహూ॑తిః .
దైవ్యా॒ హోతా॑రో వనుషంత॒ పూర్వేఽరి॑ష్టాః స్యామ త॒న్వా॑ సు॒వీరాః॑ .. 10.128.03
మహ్యం॑ యజంతు॒ మమ॒ యాని॑ హ॒వ్యాకూ॑తిః స॒త్యా మన॑సో మే అస్తు .
ఏనో॒ మా ని గాం॑ కత॒మచ్చ॒నాహం విశ్వే॑ దేవాసో॒ అధి॑ వోచతా నః .. 10.128.04
దేవీః॑ షళుర్వీరు॒రు నః॑ కృణోత॒ విశ్వే॑ దేవాస ఇ॒హ వీ॑రయధ్వం .
మా హా॑స్మహి ప్ర॒జయా॒ మా త॒నూభి॒ర్మా ర॑ధామ ద్విష॒తే సో॑మ రాజన్ .. 10.128.05
అగ్నే॑ మ॒న్యుం ప్ర॑తిను॒దన్పరే॑షా॒మద॑బ్ధో గో॒పాః పరి॑ పాహి న॒స్త్వం .
ప్ర॒త్యంచో॑ యంతు ని॒గుతః॒ పున॒స్తే॒3॒॑ఽమైషాం॑ చి॒త్తం ప్ర॒బుధాం॒ వి నే॑శత్ .. 10.128.06
ధా॒తా ధా॑తౄ॒ణాం భువ॑నస్య॒ యస్పతి॑ర్దే॒వం త్రా॒తార॑మభిమాతిషా॒హం .
ఇ॒మం య॒జ్ఞమ॒శ్వినో॒భా బృహ॒స్పతి॑ర్దే॒వాః పాం॑తు॒ యజ॑మానం న్య॒ర్థాత్ .. 10.128.07
ఉ॒రు॒వ్యచా॑ నో మహి॒షః శర్మ॑ యంసద॒స్మిన్హవే॑ పురుహూ॒తః పు॑రు॒క్షుః .
స నః॑ ప్ర॒జాయై॑ హర్యశ్వ మృళ॒యేంద్ర॒ మా నో॑ రీరిషో॒ మా పరా॑ దాః .. 10.128.08
యే నః॑ స॒పత్నా॒ అప॒ తే భ॑వంత్వింద్రా॒గ్నిభ్యా॒మవ॑ బాధామహే॒ తాన్ .
వస॑వో రు॒ద్రా ఆ॑ది॒త్యా ఉ॑పరి॒స్పృశం॑ మో॒గ్రం చేత్తా॑రమధిరా॒జమ॑క్రన్ .. 10.128.09

నాస॑దాసీ॒న్నో సదా॑సీత్త॒దానీం॒ నాసీ॒ద్రజో॒ నో వ్యో॑మా ప॒రో యత్ .
కిమావ॑రీవః॒ కుహ॒ కస్య॒ శర్మ॒న్నంభః॒ కిమా॑సీ॒ద్గహ॑నం గభీ॒రం .. 10.129.01
న మృ॒త్యురా॑సీద॒మృతం॒ న తర్హి॒ న రాత్ర్యా॒ అహ్న॑ ఆసీత్ప్రకే॒తః .
ఆనీ॑దవా॒తం స్వ॒ధయా॒ తదేకం॒ తస్మా॑ద్ధా॒న్యన్న ప॒రః కిం చ॒నాస॑ .. 10.129.02
తమ॑ ఆసీ॒త్తమ॑సా గూ॒ళ్హమగ్రే॑ఽప్రకే॒తం స॑లి॒లం సర్వ॑మా ఇ॒దం .
తు॒చ్ఛ్యేనా॒భ్వపి॑హితం॒ యదాసీ॒త్తప॑స॒స్తన్మ॑హి॒నాజా॑య॒తైకం॑ .. 10.129.03
కామ॒స్తదగ్రే॒ సమ॑వర్త॒తాధి॒ మన॑సో॒ రేతః॑ ప్రథ॒మం యదాసీ॑త్ .
స॒తో బంధు॒మస॑తి॒ నిర॑విందన్హృ॒ది ప్ర॒తీష్యా॑ క॒వయో॑ మనీ॒షా .. 10.129.04
తి॒ర॒శ్చీనో॒ విత॑తో ర॒శ్మిరే॑షామ॒ధః స్వి॑దా॒సీ3దు॒పరి॑ స్విదాసీ3త్ .
రే॒తో॒ధా ఆ॑సన్మహి॒మాన॑ ఆసన్స్వ॒ధా అ॒వస్తా॒త్ప్రయ॑తిః ప॒రస్తా॑త్ .. 10.129.05
కో అ॒ద్ధా వే॑ద॒ క ఇ॒హ ప్ర వో॑చ॒త్కుత॒ ఆజా॑తా॒ కుత॑ ఇ॒యం విసృ॑ష్టిః .
అ॒ర్వాగ్దే॒వా అ॒స్య వి॒సర్జ॑నే॒నాథా॒ కో వే॑ద॒ యత॑ ఆబ॒భూవ॑ .. 10.129.06
ఇ॒యం విసృ॑ష్టి॒ర్యత॑ ఆబ॒భూవ॒ యది॑ వా ద॒ధే యది॑ వా॒ న .
యో అ॒స్యాధ్య॑క్షః పర॒మే వ్యో॑మ॒న్సో అం॒గ వే॑ద॒ యది॑ వా॒ న వేద॑ .. 10.129.07

యో య॒జ్ఞో వి॒శ్వత॒స్తంతు॑భిస్త॒త ఏక॑శతం దేవక॒ర్మేభి॒రాయ॑తః .
ఇ॒మే వ॑యంతి పి॒తరో॒ య ఆ॑య॒యుః ప్ర వ॒యాప॑ వ॒యేత్యా॑సతే త॒తే .. 10.130.01
పుమా॑ఀ ఏనం తనుత॒ ఉత్కృ॑ణత్తి॒ పుమా॒న్వి త॑త్నే॒ అధి॒ నాకే॑ అ॒స్మిన్ .
ఇ॒మే మ॒యూఖా॒ ఉప॑ సేదురూ॒ సదః॒ సామా॑ని చక్రు॒స్తస॑రా॒ణ్యోత॑వే .. 10.130.02
కాసీ॑త్ప్ర॒మా ప్ర॑తి॒మా కిం ని॒దాన॒మాజ్యం॒ కిమా॑సీత్పరి॒ధిః క ఆ॑సీత్ .
ఛందః॒ కిమా॑సీ॒త్ప్రఉ॑గం॒ కిము॒క్థం యద్దే॒వా దే॒వమయ॑జంత॒ విశ్వే॑ .. 10.130.03
అ॒గ్నేర్గా॑య॒త్ర్య॑భవత్స॒యుగ్వో॒ష్ణిహ॑యా సవి॒తా సం బ॑భూవ .
అ॒ను॒ష్టుభా॒ సోమ॑ ఉ॒క్థైర్మహ॑స్వా॒న్బృహ॒స్పతే॑ర్బృహ॒తీ వాచ॑మావత్ .. 10.130.04
వి॒రాణ్మి॒త్రావరు॑ణయోరభి॒శ్రీరింద్ర॑స్య త్రి॒ష్టుబి॒హ భా॒గో అహ్నః॑ .
విశ్వాం॑దే॒వాంజగ॒త్యా వి॑వేశ॒ తేన॑ చాకౢప్ర॒ ఋష॑యో మను॒ష్యాః॑ .. 10.130.05
చా॒కౢ॒ప్రే తేన॒ ఋష॑యో మను॒ష్యా॑ య॒జ్ఞే జా॒తే పి॒తరో॑ నః పురా॒ణే .
పశ్య॑న్మన్యే॒ మన॑సా॒ చక్ష॑సా॒ తాన్య ఇ॒మం య॒జ్ఞమయ॑జంత॒ పూర్వే॑ .. 10.130.06
స॒హస్తో॑మాః స॒హఛం॑దస ఆ॒వృతః॑ స॒హప్ర॑మా॒ ఋష॑యః స॒ప్త దైవ్యాః॑ .
పూర్వే॑షాం॒ పంథా॑మను॒దృశ్య॒ ధీరా॑ అ॒న్వాలే॑భిరే ర॒థ్యో॒3॒॑ న ర॒శ్మీన్ .. 10.130.07

అప॒ ప్రాచ॑ ఇంద్ర॒ విశ్వా॑ఀ అ॒మిత్రా॒నపాపా॑చో అభిభూతే నుదస్వ .
అపోదీ॑చో॒ అప॑ శూరాధ॒రాచ॑ ఉ॒రౌ యథా॒ తవ॒ శర్మ॒న్మదే॑మ .. 10.131.01
కు॒విదం॒గ యవ॑మంతో॒ యవం॑ చి॒ద్యథా॒ దాంత్య॑నుపూ॒ర్వం వి॒యూయ॑ .
ఇ॒హేహై॑షాం కృణుహి॒ భోజ॑నాని॒ యే బ॒ర్హిషో॒ నమో॑వృక్తిం॒ న జ॒గ్ముః .. 10.131.02
న॒హి స్థూర్యృ॑తు॒థా యా॒తమస్తి॒ నోత శ్రవో॑ వివిదే సంగ॒మేషు॑ .
గ॒వ్యంత॒ ఇంద్రం॑ స॒ఖ్యాయ॒ విప్రా॑ అశ్వా॒యంతో॒ వృష॑ణం వా॒జయం॑తః .. 10.131.03
యు॒వం సు॒రామ॑మశ్వినా॒ నము॑చావాసు॒రే సచా॑ .
వి॒పి॒పా॒నా శు॑భస్పతీ॒ ఇంద్రం॒ కర్మ॑స్వావతం .. 10.131.04
పు॒త్రమి॑వ పి॒తరా॑వ॒శ్వినో॒భేంద్రా॒వథుః॒ కావ్యై॑ర్దం॒సనా॑భిః .
యత్సు॒రామం॒ వ్యపి॑బః॒ శచీ॑భిః॒ సర॑స్వతీ త్వా మఘవన్నభిష్ణక్ .. 10.131.05
ఇంద్రః॑ సు॒త్రామా॒ స్వవా॒ఀ అవో॑భిః సుమృళీ॒కో భ॑వతు వి॒శ్వవే॑దాః .
బాధ॑తాం॒ ద్వేషో॒ అభ॑యం కృణోతు సు॒వీర్య॑స్య॒ పత॑యః స్యామ .. 10.131.06
తస్య॑ వ॒యం సు॑మ॒తౌ య॒జ్ఞియ॒స్యాపి॑ భ॒ద్రే సౌ॑మన॒సే స్యా॑మ .
స సు॒త్రామా॒ స్వవా॒ఀ ఇంద్రో॑ అ॒స్మే ఆ॒రాచ్చి॒ద్ద్వేషః॑ సను॒తర్యు॑యోతు .. 10.131.07

ఈ॒జా॒నమిద్ద్యౌర్గూ॒ర్తావ॑సురీజా॒నం భూమి॑ర॒భి ప్ర॑భూ॒షణి॑ .
ఈ॒జా॒నం దే॒వావ॒శ్వినా॑వ॒భి సు॒మ్నైర॑వర్ధతాం .. 10.132.01
తా వాం॑ మిత్రావరుణా ధార॒యత్క్షి॑తీ సుషు॒మ్నేషి॑త॒త్వతా॑ యజామసి .
యు॒వోః క్రా॒ణాయ॑ స॒ఖ్యైర॒భి ష్యా॑మ ర॒క్షసః॑ .. 10.132.02
అధా॑ చి॒న్ను యద్దిధి॑షామహే వామ॒భి ప్రి॒యం రేక్ణః॒ పత్య॑మానాః .
ద॒ద్వాఀ వా॒ యత్పుష్య॑తి॒ రేక్ణః॒ సమ్వా॑ర॒న్నకి॑రస్య మ॒ఘాని॑ .. 10.132.03
అ॒సావ॒న్యో అ॑సుర సూయత॒ ద్యౌస్త్వం విశ్వే॑షాం వరుణాసి॒ రాజా॑ .
మూ॒ర్ధా రథ॑స్య చాక॒న్నైతావ॒తైన॑సాంతక॒ధ్రుక్ .. 10.132.04
అ॒స్మిన్స్వే॒3॒॑తచ్ఛక॑పూత॒ ఏనో॑ హి॒తే మి॒త్రే నిగ॑తాన్హంతి వీ॒రాన్ .
అ॒వోర్వా॒ యద్ధాత్త॒నూష్వవః॑ ప్రి॒యాసు॑ య॒జ్ఞియా॒స్వర్వా॑ .. 10.132.05
యు॒వోర్హి మా॒తాది॑తిర్విచేతసా॒ ద్యౌర్న భూమిః॒ పయ॑సా పుపూ॒తని॑ .
అవ॑ ప్రి॒యా ది॑దిష్టన॒ సూరో॑ నినిక్త ర॒శ్మిభిః॑ .. 10.132.06
యు॒వం హ్య॑ప్న॒రాజా॒వసీ॑దతం॒ తిష్ఠ॒ద్రథం॒ న ధూ॒ర్షదం॑ వన॒ర్షదం॑ .
తా నః॑ కణూక॒యంతీ॑ర్నృ॒మేధ॑స్తత్రే॒ అంహ॑సః సు॒మేధ॑స్తత్రే॒ అంహ॑సః .. 10.132.07

ప్రో ష్వ॑స్మై పురోర॒థమింద్రా॑య శూ॒షమ॑ర్చత .
అ॒భీకే॑ చిదు లోక॒కృత్సం॒గే స॒మత్సు॑ వృత్ర॒హాస్మాకం॑ బోధి చోది॒తా నభం॑తామన్య॒కేషాం॑ జ్యా॒కా అధి॒ ధన్వ॑సు .. 10.133.01
త్వం సింధూ॒ఀరవా॑సృజోఽధ॒రాచో॒ అహ॒న్నహిం॑ .
అ॒శ॒త్రురిం॑ద్ర జజ్ఞిషే॒ విశ్వం॑ పుష్యసి॒ వార్యం॒ తం త్వా॒ పరి॑ ష్వజామహే॒ నభం॑తామన్య॒కేషాం॑ జ్యా॒కా అధి॒ ధన్వ॑సు .. 10.133.02
వి షు విశ్వా॒ అరా॑తయో॒ఽర్యో న॑శంత నో॒ ధియః॑ .
అస్తా॑సి॒ శత్ర॑వే వ॒ధం యో న॑ ఇంద్ర॒ జిఘాం॑సతి॒ యా తే॑ రా॒తిర్ద॒దిర్వసు॒ నభం॑తామన్య॒కేషాం॑ జ్యా॒కా అధి॒ ధన్వ॑సు .. 10.133.03
యో న॑ ఇంద్రా॒భితో॒ జనో॑ వృకా॒యురా॒దిదే॑శతి .
అ॒ధ॒స్ప॒దం తమీం॑ కృధి విబా॒ధో అ॑సి సాస॒హిర్నభం॑తామన్య॒కేషాం॑ జ్యా॒కా అధి॒ ధన్వ॑సు .. 10.133.04
యో న॑ ఇంద్రాభి॒దాస॑తి॒ సనా॑భి॒ర్యశ్చ॒ నిష్ట్యః॑ .
అవ॒ తస్య॒ బలం॑ తిర మ॒హీవ॒ ద్యౌరధ॒ త్మనా॒ నభం॑తామన్య॒కేషాం॑ జ్యా॒కా అధి॒ ధన్వ॑సు .. 10.133.05
వ॒యమిం॑ద్ర త్వా॒యవః॑ సఖి॒త్వమా ర॑భామహే .
ఋ॒తస్య॑ నః ప॒థా న॒యాతి॒ విశ్వా॑ని దురి॒తా నభం॑తామన్య॒కేషాం॑ జ్యా॒కా అధి॒ ధన్వ॑సు .. 10.133.06
అ॒స్మభ్యం॒ సు త్వమిం॑ద్ర॒ తాం శి॑క్ష॒ యా దోహ॑తే॒ ప్రతి॒ వరం॑ జరి॒త్రే .
అచ్ఛి॑ద్రోధ్నీ పీ॒పయ॒ద్యథా॑ నః స॒హస్ర॑ధారా॒ పయ॑సా మ॒హీ గౌః .. 10.133.07

ఉ॒భే యదిం॑ద్ర॒ రోద॑సీ ఆప॒ప్రాథో॒షా ఇ॑వ .
మ॒హాంతం॑ త్వా మ॒హీనాం॑ స॒మ్రాజం॑ చర్షణీ॒నాం దే॒వీ జని॑త్ర్యజీజనద్భ॒ద్రా జని॑త్ర్యజీజనత్ .. 10.134.01
అవ॑ స్మ దుర్హణాయ॒తో మర్త॑స్య తనుహి స్థి॒రం .
అ॒ధ॒స్ప॒దం తమీం॑ కృధి॒ యో అ॒స్మాఀ ఆ॒దిదే॑శతి దే॒వీ జని॑త్ర్యజీజనద్భ॒ద్రా జని॑త్ర్యజీజనత్ .. 10.134.02
అవ॒ త్యా బృ॑హ॒తీరిషో॑ వి॒శ్వశ్చం॑ద్రా అమిత్రహన్ .
శచీ॑భిః శక్ర ధూను॒హీంద్ర॒ విశ్వా॑భిరూ॒తిభి॑ర్దే॒వీ జని॑త్ర్యజీజనద్భ॒ద్రా జని॑త్ర్యజీజనత్ .. 10.134.03
అవ॒ యత్త్వం శ॑తక్రత॒వింద్ర॒ విశ్వా॑ని ధూను॒షే .
ర॒యిం న సు॑న్వ॒తే సచా॑ సహ॒స్రిణీ॑భిరూ॒తిభి॑ర్దే॒వీ జని॑త్ర్యజీజనద్భ॒ద్రా జని॑త్ర్యజీజనత్ .. 10.134.04
అవ॒ స్వేదా॑ ఇవా॒భితో॒ విష్వ॑క్పతంతు ది॒ద్యవః॑ .
దూర్వా॑యా ఇవ॒ తంత॑వో॒ వ్య1॒॑స్మదే॑తు దుర్మ॒తిర్దే॒వీ జని॑త్ర్యజీజనద్భ॒ద్రా జని॑త్ర్యజీజనత్ .. 10.134.05
దీ॒ర్ఘం హ్యం॑కు॒శం య॑థా॒ శక్తిం॒ బిభ॑ర్షి మంతుమః .
పూర్వే॑ణ మఘవన్ప॒దాజో వ॒యాం యథా॑ యమో దే॒వీ జని॑త్ర్యజీజనద్భ॒ద్రా జని॑త్ర్యజీజనత్ .. 10.134.06
నకి॑ర్దేవా మినీమసి॒ నకి॒రా యో॑పయామసి మంత్ర॒శ్రుత్యం॑ చరామసి .
ప॒క్షేభి॑రపిక॒క్షేభి॒రత్రా॒భి సం ర॑భామహే .. 10.134.07

యస్మి॑న్వృ॒క్షే సు॑పలా॒శే దే॒వైః సం॒పిబ॑తే య॒మః .
అత్రా॑ నో వి॒శ్పతిః॑ పి॒తా పు॑రా॒ణాఀ అను॑ వేనతి .. 10.135.01
పు॒రా॒ణాఀ అ॑ను॒వేనం॑తం॒ చరం॑తం పా॒పయా॑ము॒యా .
అ॒సూ॒యన్న॒భ్య॑చాకశం॒ తస్మా॑ అస్పృహయం॒ పునః॑ .. 10.135.02
యం కు॑మార॒ నవం॒ రథ॑మచ॒క్రం మన॒సాకృ॑ణోః .
ఏకే॑షం వి॒శ్వతః॒ ప్రాంచ॒మప॑శ్య॒న్నధి॑ తిష్ఠసి .. 10.135.03
యం కు॑మార॒ ప్రావ॑ర్తయో॒ రథం॒ విప్రే॑భ్య॒స్పరి॑ .
తం సామాను॒ ప్రావ॑ర్తత॒ సమి॒తో నా॒వ్యాహి॑తం .. 10.135.04
కః కు॑మా॒రమ॑జనయ॒ద్రథం॒ కో నిర॑వర్తయత్ .
కః స్వి॒త్తద॒ద్య నో॑ బ్రూయాదను॒దేయీ॒ యథాభ॑వత్ .. 10.135.05
యథాభ॑వదను॒దేయీ॒ తతో॒ అగ్ర॑మజాయత .
పు॒రస్తా॑ద్బు॒ధ్న ఆత॑తః ప॒శ్చాన్ని॒రయ॑ణం కృ॒తం .. 10.135.06
ఇ॒దం య॒మస్య॒ సాద॑నం దేవమా॒నం యదు॒చ్యతే॑ .
ఇ॒యమ॑స్య ధమ్యతే నా॒ళీర॒యం గీ॒ర్భిః పరి॑ష్కృతః .. 10.135.07

కే॒శ్య1॒॑గ్నిం కే॒శీ వి॒షం కే॒శీ బి॑భర్తి॒ రోద॑సీ .
కే॒శీ విశ్వం॒ స్వ॑ర్దృ॒శే కే॒శీదం జ్యోతి॑రుచ్యతే .. 10.136.01
మున॑యో॒ వాత॑రశనాః పి॒శంగా॑ వసతే॒ మలా॑ .
వాత॒స్యాను॒ ధ్రాజిం॑ యంతి॒ యద్దే॒వాసో॒ అవి॑క్షత .. 10.136.02
ఉన్మ॑దితా॒ మౌనే॑యేన॒ వాతా॒ఀ ఆ త॑స్థిమా వ॒యం .
శరీ॒రేద॒స్మాకం॑ యూ॒యం మర్తా॑సో అ॒భి ప॑శ్యథ .. 10.136.03
అం॒తరి॑క్షేణ పతతి॒ విశ్వా॑ రూ॒పావ॒చాక॑శత్ .
ముని॑ర్దే॒వస్య॑దేవస్య॒ సౌకృ॑త్యాయ॒ సఖా॑ హి॒తః .. 10.136.04
వాత॒స్యాశ్వో॑ వా॒యోః సఖాథో॑ దే॒వేషి॑తో॒ మునిః॑ .
ఉ॒భౌ స॑ము॒ద్రావా క్షే॑తి॒ యశ్చ॒ పూర్వ॑ ఉ॒తాప॑రః .. 10.136.05
అ॒ప్స॒రసాం॑ గంధ॒ర్వాణాం॑ మృ॒గాణాం॒ చర॑ణే॒ చర॑న్ .
కే॒శీ కేత॑స్య వి॒ద్వాన్సఖా॑ స్వా॒దుర్మ॒దింత॑మః .. 10.136.06
వా॒యుర॑స్మా॒ ఉపా॑మంథత్పి॒నష్టి॑ స్మా కునన్న॒మా .
కే॒శీ వి॒షస్య॒ పాత్రే॑ణ॒ యద్రు॒ద్రేణాపి॑బత్స॒హ .. 10.136.07

ఉ॒త దే॑వా॒ అవ॑హితం॒ దేవా॒ ఉన్న॑యథా॒ పునః॑ .
ఉ॒తాగ॑శ్చ॒క్రుషం॑ దేవా॒ దేవా॑ జీ॒వయ॑థా॒ పునః॑ .. 10.137.01
ద్వావి॒మౌ వాతౌ॑ వాత॒ ఆ సింధో॒రా ప॑రా॒వతః॑ .
దక్షం॑ తే అ॒న్య ఆ వా॑తు॒ పరా॒న్యో వా॑తు॒ యద్రపః॑ .. 10.137.02
ఆ వా॑త వాహి భేష॒జం వి వా॑త వాహి॒ యద్రపః॑ .
త్వం హి వి॒శ్వభే॑షజో దే॒వానాం॑ దూ॒త ఈయ॑సే .. 10.137.03
ఆ త్వా॑గమం॒ శంతా॑తిభి॒రథో॑ అరి॒ష్టతా॑తిభిః .
దక్షం॑ తే భ॒ద్రమాభా॑ర్షం॒ పరా॒ యక్ష్మం॑ సువామి తే .. 10.137.04
త్రాయం॑తామి॒హ దే॒వాస్త్రాయ॑తాం మ॒రుతాం॑ గ॒ణః .
త్రాయం॑తాం॒ విశ్వా॑ భూ॒తాని॒ యథా॒యమ॑ర॒పా అస॑త్ .. 10.137.05
ఆప॒ ఇద్వా ఉ॑ భేష॒జీరాపో॑ అమీవ॒చాత॑నీః .
ఆపః॒ సర్వ॑స్య భేష॒జీస్తాస్తే॑ కృణ్వంతు భేష॒జం .. 10.137.06
హస్తా॑భ్యాం॒ దశ॑శాఖాభ్యాం జి॒హ్వా వా॒చః పు॑రోగ॒వీ .
అ॒నా॒మ॒యి॒త్నుభ్యాం॑ త్వా॒ తాభ్యాం॒ త్వోప॑ స్పృశామసి .. 10.137.07

తవ॒ త్య ఇం॑ద్ర స॒ఖ్యేషు॒ వహ్న॑య ఋ॒తం మ॑న్వా॒నా వ్య॑దర్దిరుర్వ॒లం .
యత్రా॑ దశ॒స్యన్ను॒షసో॑ రి॒ణన్న॒పః కుత్సా॑య॒ మన్మ॑న్న॒హ్య॑శ్చ దం॒సయః॑ .. 10.138.01
అవా॑సృజః ప్ర॒స్వః॑ శ్వం॒చయో॑ గి॒రీనుదా॑జ ఉ॒స్రా అపి॑బో॒ మధు॑ ప్రి॒యం .
అవ॑ర్ధయో వ॒నినో॑ అస్య॒ దంస॑సా శు॒శోచ॒ సూర్య॑ ఋ॒తజా॑తయా గి॒రా .. 10.138.02
వి సూర్యో॒ మధ్యే॑ అముచ॒ద్రథం॑ ది॒వో వి॒దద్దా॒సాయ॑ ప్రతి॒మాన॒మార్యః॑ .
దృ॒ళ్హాని॒ పిప్రో॒రసు॑రస్య మా॒యిన॒ ఇంద్రో॒ వ్యా॑స్యచ్చకృ॒వాఀ ఋ॒జిశ్వ॑నా .. 10.138.03
అనా॑ధృష్టాని ధృషి॒తో వ్యా॑స్యన్ని॒ధీఀరదే॑వాఀ అమృణద॒యాస్యః॑ .
మా॒సేవ॒ సూర్యో॒ వసు॒ పుర్య॒మా ద॑దే గృణా॒నః శత్రూ॑ఀరశృణాద్వి॒రుక్మ॑తా .. 10.138.04
అయు॑ద్ధసేనో వి॒భ్వా॑ విభింద॒తా దాశ॑ద్వృత్ర॒హా తుజ్యా॑ని తేజతే .
ఇంద్ర॑స్య॒ వజ్రా॑దబిభేదభి॒శ్నథః॒ ప్రాక్రా॑మచ్ఛుం॒ధ్యూరజ॑హాదు॒షా అనః॑ .. 10.138.05
ఏ॒తా త్యా తే॒ శ్రుత్యా॑ని॒ కేవ॑లా॒ యదేక॒ ఏక॒మకృ॑ణోరయ॒జ్ఞం .
మా॒సాం వి॒ధాన॑మదధా॒ అధి॒ ద్యవి॒ త్వయా॒ విభి॑న్నం భరతి ప్ర॒ధిం పి॒తా .. 10.138.06

సూర్య॑రశ్మి॒ర్హరి॑కేశః పు॒రస్తా॑త్సవి॒తా జ్యోతి॒రుద॑యా॒ఀ అజ॑స్రం .
తస్య॑ పూ॒షా ప్ర॑స॒వే యా॑తి వి॒ద్వాన్సం॒పశ్య॒న్విశ్వా॒ భువ॑నాని గో॒పాః .. 10.139.01
నృ॒చక్షా॑ ఏ॒ష ది॒వో మధ్య॑ ఆస్త ఆపప్రి॒వాన్రోద॑సీ అం॒తరి॑క్షం .
స వి॒శ్వాచీ॑ర॒భి చ॑ష్టే ఘృ॒తాచీ॑రంత॒రా పూర్వ॒మప॑రం చ కే॒తుం .. 10.139.02
రా॒యో బు॒ధ్నః సం॒గమ॑నో॒ వసూ॑నాం॒ విశ్వా॑ రూ॒పాభి చ॑ష్టే॒ శచీ॑భిః .
దే॒వ ఇ॑వ సవి॒తా స॒త్యధ॒ర్మేంద్రో॒ న త॑స్థౌ సమ॒రే ధనా॑నాం .. 10.139.03
వి॒శ్వావ॑సుం సోమ గంధ॒ర్వమాపో॑ దదృ॒శుషీ॒స్తదృ॒తేనా॒ వ్యా॑యన్ .
తద॒న్వవై॒దింద్రో॑ రారహా॒ణ ఆ॑సాం॒ పరి॒ సూర్య॑స్య పరి॒ధీఀర॑పశ్యత్ .. 10.139.04
వి॒శ్వావ॑సుర॒భి తన్నో॑ గృణాతు ది॒వ్యో గం॑ధ॒ర్వో రజ॑సో వి॒మానః॑ .
యద్వా॑ ఘా స॒త్యము॒త యన్న వి॒ద్మ ధియో॑ హిన్వా॒నో ధియ॒ ఇన్నో॑ అవ్యాః .. 10.139.05
సస్ని॑మవింద॒చ్చర॑ణే న॒దీనా॒మపా॑వృణో॒ద్దురో॒ అశ్మ॑వ్రజానాం .
ప్రాసాం॑ గంధ॒ర్వో అ॒మృతా॑ని వోచ॒దింద్రో॒ దక్షం॒ పరి॑ జానాద॒హీనాం॑ .. 10.139.06

అగ్నే॒ తవ॒ శ్రవో॒ వయో॒ మహి॑ భ్రాజంతే అ॒ర్చయో॑ విభావసో .
బృహ॑ద్భానో॒ శవ॑సా॒ వాజ॑ము॒క్థ్యం1॒॑ దధా॑సి దా॒శుషే॑ కవే .. 10.140.01
పా॒వ॒కవ॑ర్చాః శు॒క్రవ॑ర్చా॒ అనూ॑నవర్చా॒ ఉది॑యర్షి భా॒నునా॑ .
పు॒త్రో మా॒తరా॑ వి॒చర॒న్నుపా॑వసి పృ॒ణక్షి॒ రోద॑సీ ఉ॒భే .. 10.140.02
ఊర్జో॑ నపాజ్జాతవేదః సుశ॒స్తిభి॒ర్మంద॑స్వ ధీ॒తిభి॑ర్హి॒తః .
త్వే ఇషః॒ సం ద॑ధు॒ర్భూరి॑వర్పసశ్చి॒త్రోత॑యో వా॒మజా॑తాః .. 10.140.03
ఇ॒ర॒జ్యన్న॑గ్నే ప్రథయస్వ జం॒తుభి॑ర॒స్మే రాయో॑ అమర్త్య .
స ద॑ర్శ॒తస్య॒ వపు॑షో॒ వి రా॑జసి పృ॒ణక్షి॑ సాన॒సిం క్రతుం॑ .. 10.140.04
ఇ॒ష్క॒ర్తార॑మధ్వ॒రస్య॒ ప్రచే॑తసం॒ క్షయం॑తం॒ రాధ॑సో మ॒హః .
రా॒తిం వా॒మస్య॑ సు॒భగాం॑ మ॒హీమిషం॒ దధా॑సి సాన॒సిం ర॒యిం .. 10.140.05
ఋ॒తావా॑నం మహి॒షం వి॒శ్వద॑ర్శతమ॒గ్నిం సు॒మ్నాయ॑ దధిరే పు॒రో జనాః॑ .
శ్రుత్క॑ర్ణం స॒ప్రథ॑స్తమం త్వా గి॒రా దైవ్యం॒ మాను॑షా యు॒గా .. 10.140.06

అగ్నే॒ అచ్ఛా॑ వదే॒హ నః॑ ప్ర॒త్యఙ్నః॑ సు॒మనా॑ భవ .
ప్ర నో॑ యచ్ఛ విశస్పతే ధన॒దా అ॑సి న॒స్త్వం .. 10.141.01
ప్ర నో॑ యచ్ఛత్వర్య॒మా ప్ర భగః॒ ప్ర బృహ॒స్పతిః॑ .
ప్ర దే॒వాః ప్రోత సూ॒నృతా॑ రా॒యో దే॒వీ ద॑దాతు నః .. 10.141.02
సోమం॒ రాజా॑న॒మవ॑సే॒ఽగ్నిం గీ॒ర్భిర్హ॑వామహే .
ఆ॒ది॒త్యాన్విష్ణుం॒ సూర్యం॑ బ్ర॒హ్మాణం॑ చ॒ బృహ॒స్పతిం॑ .. 10.141.03
ఇం॒ద్ర॒వా॒యూ బృహ॒స్పతిం॑ సు॒హవే॒హ హ॑వామహే .
యథా॑ నః॒ సర్వ॒ ఇజ్జనః॒ సంగ॑త్యాం సు॒మనా॒ అస॑త్ .. 10.141.04
అ॒ర్య॒మణం॒ బృహ॒స్పతి॒మింద్రం॒ దానా॑య చోదయ .
వాతం॒ విష్ణుం॒ సర॑స్వతీం సవి॒తారం॑ చ వా॒జినం॑ .. 10.141.05
త్వం నో॑ అగ్నే అ॒గ్నిభి॒ర్బ్రహ్మ॑ య॒జ్ఞం చ॑ వర్ధయ .
త్వం నో॑ దే॒వతా॑తయే రా॒యో దానా॑య చోదయ .. 10.141.06

అ॒యమ॑గ్నే జరి॒తా త్వే అ॑భూ॒దపి॒ సహ॑సః సూనో న॒హ్య1॒॑న్యదస్త్యాప్యం॑ .
భ॒ద్రం హి శర్మ॑ త్రి॒వరూ॑థ॒మస్తి॑ త ఆ॒రే హింసా॑నా॒మప॑ ది॒ద్యుమా కృ॑ధి .. 10.142.01
ప్ర॒వత్తే॑ అగ్నే॒ జని॑మా పితూయ॒తః సా॒చీవ॒ విశ్వా॒ భువ॑నా॒ న్యృం॑జసే .
ప్ర సప్త॑యః॒ ప్ర స॑నిషంత నో॒ ధియః॑ పు॒రశ్చ॑రంతి పశు॒పా ఇ॑వ॒ త్మనా॑ .. 10.142.02
ఉ॒త వా ఉ॒ పరి॑ వృణక్షి॒ బప్స॑ద్బ॒హోర॑గ్న॒ ఉల॑పస్య స్వధావః .
ఉ॒త ఖి॒ల్యా ఉ॒ర్వరా॑ణాం భవంతి॒ మా తే॑ హే॒తిం తవి॑షీం చుక్రుధామ .. 10.142.03
యదు॒ద్వతో॑ ని॒వతో॒ యాసి॒ బప్స॒త్పృథ॑గేషి ప్రగ॒ర్ధినీ॑వ॒ సేనా॑ .
య॒దా తే॒ వాతో॑ అను॒వాతి॑ శో॒చిర్వప్తే॑వ॒ శ్మశ్రు॑ వపసి॒ ప్ర భూమ॑ .. 10.142.04
ప్రత్య॑స్య॒ శ్రేణ॑యో దదృశ్ర॒ ఏకం॑ ని॒యానం॑ బ॒హవో॒ రథా॑సః .
బా॒హూ యద॑గ్నే అను॒మర్మృ॑జానో॒ న్య॑ఙ్ఙుత్తా॒నామ॒న్వేషి॒ భూమిం॑ .. 10.142.05
ఉత్తే॒ శుష్మా॑ జిహతా॒ముత్తే॑ అ॒ర్చిరుత్తే॑ అగ్నే శశమా॒నస్య॒ వాజాః॑ .
ఉచ్ఛ్వం॑చస్వ॒ ని న॑మ॒ వర్ధ॑మాన॒ ఆ త్వా॒ద్య విశ్వే॒ వస॑వః సదంతు .. 10.142.06
అ॒పామి॒దం న్యయ॑నం సము॒ద్రస్య॑ ని॒వేశ॑నం .
అ॒న్యం కృ॑ణుష్వే॒తః పంథాం॒ తేన॑ యాహి॒ వశా॒ఀ అను॑ .. 10.142.07
ఆయ॑నే తే ప॒రాయ॑ణే॒ దూర్వా॑ రోహంతు పు॒ష్పిణీః॑ .
హ్ర॒దాశ్చ॑ పుం॒డరీ॑కాణి సము॒ద్రస్య॑ గృ॒హా ఇ॒మే .. 10.142.08

త్యం చి॒దత్రి॑మృత॒జుర॒మర్థ॒మశ్వం॒ న యాత॑వే .
క॒క్షీవం॑తం॒ యదీ॒ పునా॒ రథం॒ న కృ॑ణు॒థో నవం॑ .. 10.143.01
త్యం చి॒దశ్వం॒ న వా॒జిన॑మరే॒ణవో॒ యమత్న॑త .
దృ॒ళ్హం గ్రం॒థిం న వి ష్య॑త॒మత్రిం॒ యవి॑ష్ఠ॒మా రజః॑ .. 10.143.02
నరా॒ దంసి॑ష్ఠా॒వత్ర॑యే॒ శుభ్రా॒ సిషా॑సతం॒ ధియః॑ .
అథా॒ హి వాం॑ ది॒వో న॑రా॒ పునః॒ స్తోమో॒ న వి॒శసే॑ .. 10.143.03
చి॒తే తద్వాం॑ సురాధసా రా॒తిః సు॑మ॒తిర॑శ్వినా .
ఆ యన్నః॒ సద॑నే పృ॒థౌ సమ॑నే॒ పర్ష॑థో నరా .. 10.143.04
యు॒వం భు॒జ్యుం స॑ము॒ద్ర ఆ రజ॑సః పా॒ర ఈం॑ఖి॒తం .
యా॒తమచ్ఛా॑ పత॒త్రిభి॒ర్నాస॑త్యా సా॒తయే॑ కృతం .. 10.143.05
ఆ వాం॑ సు॒మ్నైః శం॒యూ ఇ॑వ॒ మంహి॑ష్ఠా॒ విశ్వ॑వేదసా .
సమ॒స్మే భూ॑షతం న॒రోత్సం॒ న పి॒ప్యుషీ॒రిషః॑ .. 10.143.06

అ॒యం హి తే॒ అమ॑ర్త్య॒ ఇందు॒రత్యో॒ న పత్య॑తే .
దక్షో॑ వి॒శ్వాయు॑ర్వే॒ధసే॑ .. 10.144.01
అ॒యమ॒స్మాసు॒ కావ్య॑ ఋ॒భుర్వజ్రో॒ దాస్వ॑తే .
అ॒యం బి॑భర్త్యూ॒ర్ధ్వకృ॑శనం॒ మద॑మృ॒భుర్న కృత్వ్యం॒ మదం॑ .. 10.144.02
ఘృషుః॑ శ్యే॒నాయ॒ కృత్వ॑న ఆ॒సు స్వాసు॒ వంస॑గః .
అవ॑ దీధేదహీ॒శువః॑ .. 10.144.03
యం సు॑ప॒ర్ణః ప॑రా॒వతః॑ శ్యే॒నస్య॑ పు॒త్ర ఆభ॑రత్ .
శ॒తచ॑క్రం॒ యో॒3॒॑ఽహ్యో॑ వర్త॒నిః .. 10.144.04
యం తే॑ శ్యే॒నశ్చారు॑మవృ॒కం ప॒దాభ॑రదరు॒ణం మా॒నమంధ॑సః .
ఏ॒నా వయో॒ వి తా॒ర్యాయు॑ర్జీ॒వస॑ ఏ॒నా జా॑గార బం॒ధుతా॑ .. 10.144.05
ఏ॒వా తదింద్ర॒ ఇందు॑నా దే॒వేషు॑ చిద్ధారయాతే॒ మహి॒ త్యజః॑ .
క్రత్వా॒ వయో॒ వి తా॒ర్యాయుః॑ సుక్రతో॒ క్రత్వా॒యమ॒స్మదా సు॒తః .. 10.144.06

ఇ॒మాం ఖ॑నా॒మ్యోష॑ధిం వీ॒రుధం॒ బల॑వత్తమాం .
యయా॑ స॒పత్నీం॒ బాధ॑తే॒ యయా॑ సంవిం॒దతే॒ పతిం॑ .. 10.145.01
ఉత్తా॑నపర్ణే॒ సుభ॑గే॒ దేవ॑జూతే॒ సహ॑స్వతి .
స॒పత్నీం॑ మే॒ పరా॑ ధమ॒ పతిం॑ మే॒ కేవ॑లం కురు .. 10.145.02
ఉత్త॑రా॒హము॑త్తర॒ ఉత్త॒రేదుత్త॑రాభ్యః .
అథా॑ స॒పత్నీ॒ యా మమాధ॑రా॒ సాధ॑రాభ్యః .. 10.145.03
న॒హ్య॑స్యా॒ నామ॑ గృ॒భ్ణామి॒ నో అ॒స్మిన్ర॑మతే॒ జనే॑ .
పరా॑మే॒వ ప॑రా॒వతం॑ స॒పత్నీం॑ గమయామసి .. 10.145.04
అ॒హమ॑స్మి॒ సహ॑మా॒నాథ॒ త్వమ॑సి సాస॒హిః .
ఉ॒భే సహ॑స్వతీ భూ॒త్వీ స॒పత్నీం॑ మే సహావహై .. 10.145.05
ఉప॑ తేఽధాం॒ సహ॑మానామ॒భి త్వా॑ధాం॒ సహీ॑యసా .
మామను॒ ప్ర తే॒ మనో॑ వ॒త్సం గౌరి॑వ ధావతు ప॒థా వారి॑వ ధావతు .. 10.145.06

అర॑ణ్యా॒న్యర॑ణ్యాన్య॒సౌ యా ప్రేవ॒ నశ్య॑సి .
క॒థా గ్రామం॒ న పృ॑చ్ఛసి॒ న త్వా॒ భీరి॑వ విందతీ3ఀ .. 10.146.01
వృ॒షా॒ర॒వాయ॒ వద॑తే॒ యదు॒పావ॑తి చిచ్చి॒కః .
ఆ॒ఘా॒టిభి॑రివ ధా॒వయ॑న్నరణ్యా॒నిర్మ॑హీయతే .. 10.146.02
ఉ॒త గావ॑ ఇవాదంత్యు॒త వేశ్మే॑వ దృశ్యతే .
ఉ॒తో అ॑రణ్యా॒నిః సా॒యం శ॑క॒టీరి॑వ సర్జతి .. 10.146.03
గామం॒గైష ఆ హ్వ॑యతి॒ దార్వం॒గైషో అపా॑వధీత్ .
వస॑న్నరణ్యా॒న్యాం సా॒యమక్రు॑క్ష॒దితి॑ మన్యతే .. 10.146.04
న వా అ॑రణ్యా॒నిర్హం॑త్య॒న్యశ్చేన్నాభి॒గచ్ఛ॑తి .
స్వా॒దోః ఫల॑స్య జ॒గ్ధ్వాయ॑ యథా॒కామం॒ ని ప॑ద్యతే .. 10.146.05
ఆంజ॑నగంధిం సుర॒భిం బ॑హ్వ॒న్నామకృ॑షీవలాం .
ప్రాహం మృ॒గాణాం॑ మా॒తర॑మరణ్యా॒నిమ॑శంసిషం .. 10.146.06

శ్రత్తే॑ దధామి ప్రథ॒మాయ॑ మ॒న్యవేఽహ॒న్యద్వృ॒త్రం నర్యం॑ వి॒వేర॒పః .
ఉ॒భే యత్త్వా॒ భవ॑తో॒ రోద॑సీ॒ అను॒ రేజ॑తే॒ శుష్మా॑త్పృథి॒వీ చి॑దద్రివః .. 10.147.01
త్వం మా॒యాభి॑రనవద్య మా॒యినం॑ శ్రవస్య॒తా మన॑సా వృ॒త్రమ॑ర్దయః .
త్వామిన్నరో॑ వృణతే॒ గవి॑ష్టిషు॒ త్వాం విశ్వా॑సు॒ హవ్యా॒స్విష్టి॑షు .. 10.147.02
ఐషు॑ చాకంధి పురుహూత సూ॒రిషు॑ వృ॒ధాసో॒ యే మ॑ఘవన్నాన॒శుర్మ॒ఘం .
అర్చం॑తి తో॒కే తన॑యే॒ పరి॑ష్టిషు మే॒ధసా॑తా వా॒జిన॒మహ్ర॑యే॒ ధనే॑ .. 10.147.03
స ఇన్ను రా॒యః సుభృ॑తస్య చాకన॒న్మదం॒ యో అ॑స్య॒ రంహ్యం॒ చికే॑తతి .
త్వావృ॑ధో మఘవందా॒శ్వ॑ధ్వరో మ॒క్షూ స వాజం॑ భరతే॒ ధనా॒ నృభిః॑ .. 10.147.04
త్వం శర్ధా॑య మహి॒నా గృ॑ణా॒న ఉ॒రు కృ॑ధి మఘవంఛ॒గ్ధి రా॒యః .
త్వం నో॑ మి॒త్రో వరు॑ణో॒ న మా॒యీ పి॒త్వో న ద॑స్మ దయసే విభ॒క్తా .. 10.147.05

సు॒ష్వా॒ణాస॑ ఇంద్ర స్తు॒మసి॑ త్వా సస॒వాంస॑శ్చ తువినృమ్ణ॒ వాజం॑ .
ఆ నో॑ భర సువి॒తం యస్య॑ చా॒కంత్మనా॒ తనా॑ సనుయామ॒ త్వోతాః॑ .. 10.148.01
ఋ॒ష్వస్త్వమిం॑ద్ర శూర జా॒తో దాసీ॒ర్విశః॒ సూర్యే॑ణ సహ్యాః .
గుహా॑ హి॒తం గుహ్యం॑ గూ॒ళ్హమ॒ప్సు బి॑భృ॒మసి॑ ప్ర॒స్రవ॑ణే॒ న సోమం॑ .. 10.148.02
అ॒ర్యో వా॒ గిరో॑ అ॒భ్య॑ర్చ వి॒ద్వానృషీ॑ణాం॒ విప్రః॑ సుమ॒తిం చ॑కా॒నః .
తే స్యా॑మ॒ యే ర॒ణయం॑త॒ సోమై॑రే॒నోత తుభ్యం॑ రథోళ్హ భ॒క్షైః .. 10.148.03
ఇ॒మా బ్రహ్మేం॑ద్ర॒ తుభ్యం॑ శంసి॒ దా నృభ్యో॑ నృ॒ణాం శూ॑ర॒ శవః॑ .
తేభి॑ర్భవ॒ సక్ర॑తు॒ర్యేషు॑ చా॒కన్ను॒త త్రా॑యస్వ గృణ॒త ఉ॒త స్తీన్ .. 10.148.04
శ్రు॒ధీ హవ॑మింద్ర శూర॒ పృథ్యా॑ ఉ॒త స్త॑వసే వే॒న్యస్యా॒ర్కైః .
ఆ యస్తే॒ యోనిం॑ ఘృ॒తవం॑త॒మస్వా॑రూ॒ర్మిర్న నిమ్నైర్ద్ర॑వయంత॒ వక్వాః॑ .. 10.148.05

స॒వి॒తా యం॒త్రైః పృ॑థి॒వీమ॑రమ్ణాదస్కంభ॒నే స॑వి॒తా ద్యామ॑దృంహత్ .
అశ్వ॑మివాధుక్ష॒ద్ధుని॑మం॒తరి॑క్షమ॒తూర్తే॑ బ॒ద్ధం స॑వి॒తా స॑ము॒ద్రం .. 10.149.01
యత్రా॑ సము॒ద్రః స్క॑భి॒తో వ్యౌన॒దపాం॑ నపాత్సవి॒తా తస్య॑ వేద .
అతో॒ భూరత॑ ఆ॒ ఉత్థి॑తం॒ రజోఽతో॒ ద్యావా॑పృథి॒వీ అ॑ప్రథేతాం .. 10.149.02
ప॒శ్చేదమ॒న్యద॑భవ॒ద్యజ॑త్ర॒మమ॑ర్త్యస్య॒ భువ॑నస్య భూ॒నా .
సు॒ప॒ర్ణో అం॒గ స॑వి॒తుర్గ॒రుత్మా॒న్పూర్వో॑ జా॒తః స ఉ॑ అ॒స్యాను॒ ధర్మ॑ .. 10.149.03
గావ॑ ఇవ॒ గ్రామం॒ యూయు॑ధిరి॒వాశ్వా॑న్వా॒శ్రేవ॑ వ॒త్సం సు॒మనా॒ దుహా॑నా .
పతి॑రివ జా॒యామ॒భి నో॒ న్యే॑తు ధ॒ర్తా ది॒వః స॑వి॒తా వి॒శ్వవా॑రః .. 10.149.04
హిర॑ణ్యస్తూపః సవిత॒ర్యథా॑ త్వాంగిర॒సో జు॒హ్వే వాజే॑ అ॒స్మిన్ .
ఏ॒వా త్వార్చ॒న్నవ॑సే॒ వంద॑మానః॒ సోమ॑స్యేవాం॒శుం ప్రతి॑ జాగరా॒హం .. 10.149.05

సమి॑ద్ధశ్చి॒త్సమి॑ధ్యసే దే॒వేభ్యో॑ హవ్యవాహన .
ఆ॒ది॒త్యై రు॒ద్రైర్వసు॑భిర్న॒ ఆ గ॑హి మృళీ॒కాయ॑ న॒ ఆ గ॑హి .. 10.150.01
ఇ॒మం య॒జ్ఞమి॒దం వచో॑ జుజుషా॒ణ ఉ॒పాగ॑హి .
మర్తా॑సస్త్వా సమిధాన హవామహే మృళీ॒కాయ॑ హవామహే .. 10.150.02
త్వాము॑ జా॒తవే॑దసం వి॒శ్వవా॑రం గృణే ధి॒యా .
అగ్నే॑ దే॒వాఀ ఆ వ॑హ నః ప్రి॒యవ్ర॑తాన్మృళీ॒కాయ॑ ప్రి॒యవ్ర॑తాన్ .. 10.150.03
అ॒గ్నిర్దే॒వో దే॒వానా॑మభవత్పు॒రోహి॑తో॒ఽగ్నిం మ॑ను॒ష్యా॒3॒॑ ఋష॑యః॒ సమీ॑ధిరే .
అ॒గ్నిం మ॒హో ధన॑సాతావ॒హం హు॑వే మృళీ॒కం ధన॑సాతయే .. 10.150.04
అ॒గ్నిరత్రిం॑ భ॒రద్వా॑జం॒ గవి॑ష్ఠిరం॒ ప్రావ॑న్నః॒ కణ్వం॑ త్ర॒సద॑స్యుమాహ॒వే .
అ॒గ్నిం వసి॑ష్ఠో హవతే పు॒రోహి॑తో మృళీ॒కాయ॑ పు॒రోహి॑తః .. 10.150.05

శ్ర॒ద్ధయా॒గ్నిః సమి॑ధ్యతే శ్ర॒ద్ధయా॑ హూయతే హ॒విః .
శ్ర॒ద్ధాం భగ॑స్య మూ॒ర్ధని॒ వచ॒సా వే॑దయామసి .. 10.151.01
ప్రి॒యం శ్ర॑ద్ధే॒ దద॑తః ప్రి॒యం శ్ర॑ద్ధే॒ దిదా॑సతః .
ప్రి॒యం భో॒జేషు॒ యజ్వ॑స్వి॒దం మ॑ ఉది॒తం కృ॑ధి .. 10.151.02
యథా॑ దే॒వా అసు॑రేషు శ్ర॒ద్ధాము॒గ్రేషు॑ చక్రి॒రే .
ఏ॒వం భో॒జేషు॒ యజ్వ॑స్వ॒స్మాక॑ముది॒తం కృ॑ధి .. 10.151.03
శ్ర॒ద్ధాం దే॒వా యజ॑మానా వా॒యుగో॑పా॒ ఉపా॑సతే .
శ్ర॒ద్ధాం హృ॑ద॒య్య1॒॑యాకూ॑త్యా శ్ర॒ద్ధయా॑ విందతే॒ వసు॑ .. 10.151.04
శ్ర॒ద్ధాం ప్రా॒తర్హ॑వామహే శ్ర॒ద్ధాం మ॒ధ్యంది॑నం॒ పరి॑ .
శ్ర॒ద్ధాం సూర్య॑స్య ని॒మ్రుచి॒ శ్రద్ధే॒ శ్రద్ధా॑పయే॒హ నః॑ .. 10.151.05

శా॒స ఇ॒త్థా మ॒హాఀ అ॑స్యమిత్రఖా॒దో అద్భు॑తః .
న యస్య॑ హ॒న్యతే॒ సఖా॒ న జీయ॑తే॒ కదా॑ చ॒న .. 10.152.01
స్వ॒స్తి॒దా వి॒శస్పతి॑ర్వృత్ర॒హా వి॑మృ॒ధో వ॒శీ .
వృషేంద్రః॑ పు॒ర ఏ॑తు నః సోమ॒పా అ॑భయంక॒రః .. 10.152.02
వి రక్షో॒ వి మృధో॑ జహి॒ వి వృ॒త్రస్య॒ హనూ॑ రుజ .
వి మ॒న్యుమిం॑ద్ర వృత్రహన్న॒మిత్ర॑స్యాభి॒దాస॑తః .. 10.152.03
వి న॑ ఇంద్ర॒ మృధో॑ జహి నీ॒చా య॑చ్ఛ పృతన్య॒తః .
యో అ॒స్మాఀ అ॑భి॒దాస॒త్యధ॑రం గమయా॒ తమః॑ .. 10.152.04
అపేం॑ద్ర ద్విష॒తో మనోఽప॒ జిజ్యా॑సతో వ॒ధం .
వి మ॒న్యోః శర్మ॑ యచ్ఛ॒ వరీ॑యో యవయా వ॒ధం .. 10.152.05

ఈం॒ఖయం॑తీరప॒స్యువ॒ ఇంద్రం॑ జా॒తముపా॑సతే .
భే॒జా॒నాసః॑ సు॒వీర్యం॑ .. 10.153.01
త్వమిం॑ద్ర॒ బలా॒దధి॒ సహ॑సో జా॒త ఓజ॑సః .
త్వం వృ॑ష॒న్వృషేద॑సి .. 10.153.02
త్వమిం॑ద్రాసి వృత్ర॒హా వ్య1॒॑న్తరి॑క్షమతిరః .
ఉద్ద్యామ॑స్తభ్నా॒ ఓజ॑సా .. 10.153.03
త్వమిం॑ద్ర స॒జోష॑సమ॒ర్కం బి॑భర్షి బా॒హ్వోః .
వజ్రం॒ శిశా॑న॒ ఓజ॑సా .. 10.153.04
త్వమిం॑ద్రాభి॒భూర॑సి॒ విశ్వా॑ జా॒తాన్యోజ॑సా .
స విశ్వా॒ భువ॒ ఆభ॑వః .. 10.153.05

సోమ॒ ఏకే॑భ్యః పవతే ఘృ॒తమేక॒ ఉపా॑సతే .
యేభ్యో॒ మధు॑ ప్ర॒ధావ॑తి॒ తాఀశ్చి॑దే॒వాపి॑ గచ్ఛతాత్ .. 10.154.01
తప॑సా॒ యే అ॑నాధృ॒ష్యాస్తప॑సా॒ యే స్వ॑ర్య॒యుః .
తపో॒ యే చ॑క్రి॒రే మహ॒స్తాఀశ్చి॑దే॒వాపి॑ గచ్ఛతాత్ .. 10.154.02
యే యుధ్యం॑తే ప్ర॒ధనే॑షు॒ శూరా॑సో॒ యే త॑నూ॒త్యజః॑ .
యే వా॑ స॒హస్ర॑దక్షిణా॒స్తాఀశ్చి॑దే॒వాపి॑ గచ్ఛతాత్ .. 10.154.03
యే చి॒త్పూర్వ॑ ఋత॒సాప॑ ఋ॒తావా॑న ఋతా॒వృధః॑ .
పి॒తౄంతప॑స్వతో యమ॒ తాఀశ్చి॑దే॒వాపి॑ గచ్ఛతాత్ .. 10.154.04
స॒హస్ర॑ణీథాః క॒వయో॒ యే గో॑పా॒యంతి॒ సూర్యం॑ .
ఋషీం॒తప॑స్వతో యమ తపో॒జాఀ అపి॑ గచ్ఛతాత్ .. 10.154.05

అరా॑యి॒ కాణే॒ విక॑టే గి॒రిం గ॑చ్ఛ సదాన్వే .
శి॒రింబి॑ఠస్య॒ సత్వ॑భి॒స్తేభి॑ష్ట్వా చాతయామసి .. 10.155.01
చ॒త్తో ఇ॒తశ్చ॒త్తాముతః॒ సర్వా॑ భ్రూ॒ణాన్యా॒రుషీ॑ .
అ॒రా॒య్యం॑ బ్రహ్మణస్పతే॒ తీక్ష్ణ॑శృంగోదృ॒షన్ని॑హి .. 10.155.02
అ॒దో యద్దారు॒ ప్లవ॑తే॒ సింధోః॑ పా॒రే అ॑పూరు॒షం .
తదా ర॑భస్వ దుర్హణో॒ తేన॑ గచ్ఛ పరస్త॒రం .. 10.155.03
యద్ధ॒ ప్రాచీ॒రజ॑గం॒తోరో॑ మండూరధాణికీః .
హ॒తా ఇంద్ర॑స్య॒ శత్ర॑వః॒ సర్వే॑ బుద్బు॒దయా॑శవః .. 10.155.04
పరీ॒మే గామ॑నేషత॒ పర్య॒గ్నిమ॑హృషత .
దే॒వేష్వ॑క్రత॒ శ్రవః॒ క ఇ॒మాఀ ఆ ద॑ధర్షతి .. 10.155.05

అ॒గ్నిం హి॑న్వంతు నో॒ ధియః॒ సప్తి॑మా॒శుమి॑వా॒జిషు॑ .
తేన॑ జేష్మ॒ ధనం॑ధనం .. 10.156.01
యయా॒ గా ఆ॒కరా॑మహే॒ సేన॑యాగ్నే॒ తవో॒త్యా .
తాం నో॑ హిన్వ మ॒ఘత్త॑యే .. 10.156.02
ఆగ్నే॑ స్థూ॒రం ర॒యిం భ॑ర పృ॒థుం గోమం॑తమ॒శ్వినం॑ .
అ॒ఙ్ధి ఖం వ॒ర్తయా॑ ప॒ణిం .. 10.156.03
అగ్నే॒ నక్ష॑త్రమ॒జర॒మా సూర్యం॑ రోహయో ది॒వి .
దధ॒జ్జ్యోతి॒ర్జనే॑భ్యః .. 10.156.04
అగ్నే॑ కే॒తుర్వి॒శామ॑సి॒ ప్రేష్ఠః॒ శ్రేష్ఠ॑ ఉపస్థ॒సత్ .
బోధా॑ స్తో॒త్రే వయో॒ దధ॑త్ .. 10.156.05

ఇ॒మా ను కం॒ భువ॑నా సీషధా॒మేంద్ర॑శ్చ॒ విశ్వే॑ చ దే॒వాః .. 10.157.01
య॒జ్ఞం చ॑ నస్త॒న్వం॑ చ ప్ర॒జాం చా॑ది॒త్యైరింద్రః॑ స॒హ చీ॑కౢపాతి .. 10.157.02
ఆ॒ది॒త్యైరింద్రః॒ సగ॑ణో మ॒రుద్భి॑ర॒స్మాకం॑ భూత్వవి॒తా త॒నూనాం॑ .. 10.157.03
హ॒త్వాయ॑ దే॒వా అసు॑రా॒న్యదాయం॑దే॒వా దే॑వ॒త్వమ॑భి॒రక్ష॑మాణాః .. 10.157.04
ప్ర॒త్యంచ॑మ॒ర్కమ॑నయం॒ఛచీ॑భి॒రాదిత్స్వ॒ధామి॑షి॒రాం పర్య॑పశ్యన్ .. 10.157.05

సూర్యో॑ నో ది॒వస్పా॑తు॒ వాతో॑ అం॒తరి॑క్షాత్ .
అ॒గ్నిర్నః॒ పార్థి॑వేభ్యః .. 10.158.01
జోషా॑ సవిత॒ర్యస్య॑ తే॒ హరః॑ శ॒తం స॒వాఀ అర్హ॑తి .
పా॒హి నో॑ ది॒ద్యుతః॒ పతం॑త్యాః .. 10.158.02
చక్షు॑ర్నో దే॒వః స॑వి॒తా చక్షు॑ర్న ఉ॒త పర్వ॑తః .
చక్షు॑ర్ధా॒తా ద॑ధాతు నః .. 10.158.03
చక్షు॑ర్నో ధేహి॒ చక్షు॑షే॒ చక్షు॑ర్వి॒ఖ్యై త॒నూభ్యః॑ .
సం చే॒దం వి చ॑ పశ్యేమ .. 10.158.04
సు॒సం॒దృశం॑ త్వా వ॒యం ప్రతి॑ పశ్యేమ సూర్య .
వి ప॑శ్యేమ నృ॒చక్ష॑సః .. 10.158.05

ఉద॒సౌ సూర్యో॑ అగా॒దుద॒యం మా॑మ॒కో భగః॑ .
అ॒హం తద్వి॑ద్వ॒లా పతి॑మ॒భ్య॑సాక్షి విషాస॒హిః .. 10.159.01
అ॒హం కే॒తుర॒హం మూ॒ర్ధాహము॒గ్రా వి॒వాచ॑నీ .
మమేదను॒ క్రతుం॒ పతిః॑ సేహా॒నాయా॑ ఉ॒పాచ॑రేత్ .. 10.159.02
మమ॑ పు॒త్రాః శ॑త్రు॒హణోఽథో॑ మే దుహి॒తా వి॒రాట్ .
ఉ॒తాహమ॑స్మి సంజ॒యా పత్యౌ॑ మే॒ శ్లోక॑ ఉత్త॒మః .. 10.159.03
యేనేంద్రో॑ హ॒విషా॑ కృ॒త్వ్యభ॑వద్ద్యు॒మ్న్యు॑త్త॒మః .
ఇ॒దం తద॑క్రి దేవా అసప॒త్నా కిలా॑భువం .. 10.159.04
అ॒స॒ప॒త్నా స॑పత్న॒ఘ్నీ జయం॑త్యభి॒భూవ॑రీ .
ఆవృ॑క్షమ॒న్యాసాం॒ వర్చో॒ రాధో॒ అస్థే॑యసామివ .. 10.159.05
సమ॑జైషమి॒మా అ॒హం స॒పత్నీ॑రభి॒భూవ॑రీ .
యథా॒హమ॒స్య వీ॒రస్య॑ వి॒రాజా॑ని॒ జన॑స్య చ .. 10.159.06

తీ॒వ్రస్యా॒భివ॑యసో అ॒స్య పా॑హి సర్వర॒థా వి హరీ॑ ఇ॒హ ముం॑చ .
ఇంద్ర॒ మా త్వా॒ యజ॑మానాసో అ॒న్యే ని రీ॑రమం॒తుభ్య॑మి॒మే సు॒తాసః॑ .. 10.160.01
తుభ్యం॑ సు॒తాస్తుభ్య॑ము॒ సోత్వా॑స॒స్త్వాం గిరః॒ శ్వాత్ర్యా॒ ఆ హ్వ॑యంతి .
ఇంద్రే॒దమ॒ద్య సవ॑నం జుషా॒ణో విశ్వ॑స్య వి॒ద్వాఀ ఇ॒హ పా॑హి॒ సోమం॑ .. 10.160.02
య ఉ॑శ॒తా మన॑సా॒ సోమ॑మస్మై సర్వహృ॒దా దే॒వకా॑మః సు॒నోతి॑ .
న గా ఇంద్ర॒స్తస్య॒ పరా॑ దదాతి ప్రశ॒స్తమిచ్చారు॑మస్మై కృణోతి .. 10.160.03
అను॑స్పష్టో భవత్యే॒షో అ॑స్య॒ యో అ॑స్మై రే॒వాన్న సు॒నోతి॒ సోమం॑ .
నిర॑ర॒త్నౌ మ॒ఘవా॒ తం ద॑ధాతి బ్రహ్మ॒ద్విషో॑ హం॒త్యనా॑నుదిష్టః .. 10.160.04
అ॒శ్వా॒యంతో॑ గ॒వ్యంతో॑ వా॒జయం॑తో॒ హవా॑మహే॒ త్వోప॑గంత॒వా ఉ॑ .
ఆ॒భూషం॑తస్తే సుమ॒తౌ నవా॑యాం వ॒యమిం॑ద్ర త్వా శు॒నం హు॑వేమ .. 10.160.05

ముం॒చామి॑ త్వా హ॒విషా॒ జీవ॑నాయ॒ కమ॑జ్ఞాతయ॒క్ష్మాదు॒త రా॑జయ॒క్ష్మాత్ .
గ్రాహి॑ర్జ॒గ్రాహ॒ యది॑ వై॒తదే॑నం॒ తస్యా॑ ఇంద్రాగ్నీ॒ ప్ర ము॑ముక్తమేనం .. 10.161.01
యది॑ క్షి॒తాయు॒ర్యది॑ వా॒ పరే॑తో॒ యది॑ మృ॒త్యోరం॑తి॒కం నీ॑త ఏ॒వ .
తమా హ॑రామి॒ నిరృ॑తేరు॒పస్థా॒దస్పా॑ర్షమేనం శ॒తశా॑రదాయ .. 10.161.02
స॒హ॒స్రా॒క్షేణ॑ శ॒తశా॑రదేన శ॒తాయు॑షా హ॒విషాహా॑ర్షమేనం .
శ॒తం యథే॒మం శ॒రదో॒ నయా॒తీంద్రో॒ విశ్వ॑స్య దురి॒తస్య॑ పా॒రం .. 10.161.03
శ॒తం జీ॑వ శ॒రదో॒ వర్ధ॑మానః శ॒తం హే॑మం॒తాంఛ॒తము॑ వసం॒తాన్ .
శ॒తమిం॑ద్రా॒గ్నీ స॑వి॒తా బృహ॒స్పతిః॑ శ॒తాయు॑షా హ॒విషే॒మం పున॑ర్దుః .. 10.161.04
ఆహా॑ర్షం॒ త్వావి॑దం త్వా॒ పున॒రాగాః॑ పునర్నవ .
సర్వాం॑గ॒ సర్వం॑ తే॒ చక్షుః॒ సర్వ॒మాయు॑శ్చ తేఽవిదం .. 10.161.05

బ్రహ్మ॑ణా॒గ్నిః సం॑విదా॒నో ర॑క్షో॒హా బా॑ధతామి॒తః .
అమీ॑వా॒ యస్తే॒ గర్భం॑ దు॒ర్ణామా॒ యోని॑మా॒శయే॑ .. 10.162.01
యస్తే॒ గర్భ॒మమీ॑వా దు॒ర్ణామా॒ యోని॑మా॒శయే॑ .
అ॒గ్నిష్టం బ్రహ్మ॑ణా స॒హ నిష్క్ర॒వ్యాద॑మనీనశత్ .. 10.162.02
యస్తే॒ హంతి॑ ప॒తయం॑తం నిష॒త్స్నుం యః స॑రీసృ॒పం .
జా॒తం యస్తే॒ జిఘాం॑సతి॒ తమి॒తో నా॑శయామసి .. 10.162.03
యస్త॑ ఊ॒రూ వి॒హర॑త్యంత॒రా దంప॑తీ॒ శయే॑ .
యోనిం॒ యో అం॒తరా॒రేళ్హి॒ తమి॒తో నా॑శయామసి .. 10.162.04
యస్త్వా॒ భ్రాతా॒ పతి॑ర్భూ॒త్వా జా॒రో భూ॒త్వా ని॒పద్య॑తే .
ప్ర॒జాం యస్తే॒ జిఘాం॑సతి॒ తమి॒తో నా॑శయామసి .. 10.162.05
యస్త్వా॒ స్వప్నే॑న॒ తమ॑సా మోహయి॒త్వా ని॒పద్య॑తే .
ప్ర॒జాం యస్తే॒ జిఘాం॑సతి॒ తమి॒తో నా॑శయామసి .. 10.162.06

అ॒క్షీభ్యాం॑ తే॒ నాసి॑కాభ్యాం॒ కర్ణా॑భ్యాం॒ ఛుబు॑కా॒దధి॑ .
యక్ష్మం॑ శీర్ష॒ణ్యం॑ మ॒స్తిష్కా॑జ్జి॒హ్వాయా॒ వి వృ॑హామి తే .. 10.163.01
గ్రీ॒వాభ్య॑స్త ఉ॒ష్ణిహా॑భ్యః॒ కీక॑సాభ్యో అనూ॒క్యా॑త్ .
యక్ష్మం॑ దోష॒ణ్య1॒॑మంసా॑భ్యాం బా॒హుభ్యాం॒ వి వృ॑హామి తే .. 10.163.02
ఆం॒త్రేభ్య॑స్తే॒ గుదా॑భ్యో వని॒ష్ఠోర్హృద॑యా॒దధి॑ .
యక్ష్మం॒ మత॑స్నాభ్యాం య॒క్నః ప్లా॒శిభ్యో॒ వి వృ॑హామి తే .. 10.163.03
ఊ॒రుభ్యాం॑ తే అష్ఠీ॒వద్భ్యాం॒ పార్ష్ణి॑భ్యాం॒ ప్రప॑దాభ్యాం .
యక్ష్మం॒ శ్రోణి॑భ్యాం॒ భాస॑దా॒ద్భంస॑సో॒ వి వృ॑హామి తే .. 10.163.04
మేహ॑నాద్వనం॒కర॑ణా॒ల్లోమ॑భ్యస్తే న॒ఖేభ్యః॑ .
యక్ష్మం॒ సర్వ॑స్మాదా॒త్మన॒స్తమి॒దం వి వృ॑హామి తే .. 10.163.05
అంగా॑దంగా॒ల్లోమ్నో॑లోమ్నో జా॒తం పర్వ॑ణిపర్వణి .
యక్ష్మం॒ సర్వ॑స్మాదా॒త్మన॒స్తమి॒దం వి వృ॑హామి తే .. 10.163.06

అపే॑హి మనసస్ప॒తేఽప॑ క్రామ ప॒రశ్చ॑ర .
ప॒రో నిరృ॑త్యా॒ ఆ చ॑క్ష్వ బహు॒ధా జీవ॑తో॒ మనః॑ .. 10.164.01
భ॒ద్రం వై వరం॑ వృణతే భ॒ద్రం యుం॑జంతి॒ దక్షి॑ణం .
భ॒ద్రం వై॑వస్వ॒తే చక్షు॑ర్బహు॒త్రా జీవ॑తో॒ మనః॑ .. 10.164.02
యదా॒శసా॑ నిః॒శసా॑భి॒శసో॑పారి॒మ జాగ్ర॑తో॒ యత్స్వ॒పంతః॑ .
అ॒గ్నిర్విశ్వా॒న్యప॑ దుష్కృ॒తాన్యజు॑ష్టాన్యా॒రే అ॒స్మద్ద॑ధాతు .. 10.164.03
యదిం॑ద్ర బ్రహ్మణస్పతేఽభిద్రో॒హం చరా॑మసి .
ప్రచే॑తా న ఆంగిర॒సో ద్వి॑ష॒తాం పా॒త్వంహ॑సః .. 10.164.04
అజై॑ష్మా॒ద్యాస॑నామ॒ చాభూ॒మానా॑గసో వ॒యం .
జా॒గ్ర॒త్స్వ॒ప్నః సం॑క॒ల్పః పా॒పో యం ద్వి॒ష్మస్తం స ఋ॑చ్ఛతు॒ యో నో॒ ద్వేష్టి॒ తమృ॑చ్ఛతు .. 10.164.05

దేవాః॑ క॒పోత॑ ఇషి॒తో యది॒చ్ఛందూ॒తో నిరృ॑త్యా ఇ॒దమా॑జ॒గామ॑ .
తస్మా॑ అర్చామ కృ॒ణవా॑మ॒ నిష్కృ॑తిం॒ శం నో॑ అస్తు ద్వి॒పదే॒ శం చతు॑ష్పదే .. 10.165.01
శి॒వః క॒పోత॑ ఇషి॒తో నో॑ అస్త్వనా॒గా దే॑వాః శకు॒నో గృ॒హేషు॑ .
అ॒గ్నిర్హి విప్రో॑ జు॒షతాం॑ హ॒విర్నః॒ పరి॑ హే॒తిః ప॒క్షిణీ॑ నో వృణక్తు .. 10.165.02
హే॒తిః ప॒క్షిణీ॒ న ద॑భాత్య॒స్మానా॒ష్ట్ర్యాం ప॒దం కృ॑ణుతే అగ్ని॒ధానే॑ .
శం నో॒ గోభ్య॑శ్చ॒ పురు॑షేభ్యశ్చాస్తు॒ మా నో॑ హింసీది॒హ దే॑వాః క॒పోతః॑ .. 10.165.03
యదులూ॑కో॒ వద॑తి మో॒ఘమే॒తద్యత్క॒పోతః॑ ప॒దమ॒గ్నౌ కృ॒ణోతి॑ .
యస్య॑ దూ॒తః ప్రహి॑త ఏ॒ష ఏ॒తత్తస్మై॑ య॒మాయ॒ నమో॑ అస్తు మృ॒త్యవే॑ .. 10.165.04
ఋ॒చా క॒పోతం॑ నుదత ప్ర॒ణోద॒మిషం॒ మదం॑తః॒ పరి॒ గాం న॑యధ్వం .
సం॒యో॒పయం॑తో దురి॒తాని॒ విశ్వా॑ హి॒త్వా న॒ ఊర్జం॒ ప్ర ప॑తా॒త్పతి॑ష్ఠః .. 10.165.05

ఋ॒ష॒భం మా॑ సమా॒నానాం॑ స॒పత్నా॑నాం విషాస॒హిం .
హం॒తారం॒ శత్రూ॑ణాం కృధి వి॒రాజం॒ గోప॑తిం॒ గవాం॑ .. 10.166.01
అ॒హమ॑స్మి సపత్న॒హేంద్ర॑ ఇ॒వారి॑ష్టో॒ అక్ష॑తః .
అ॒ధః స॒పత్నా॑ మే ప॒దోరి॒మే సర్వే॑ అ॒భిష్ఠి॑తాః .. 10.166.02
అత్రై॒వ వోఽపి॑ నహ్యామ్యు॒భే ఆర్త్నీ॑ ఇవ॒ జ్యయా॑ .
వాచ॑స్పతే॒ ని షే॑ధే॒మాన్యథా॒ మదధ॑రం॒ వదా॑న్ .. 10.166.03
అ॒భి॒భూర॒హమాగ॑మం వి॒శ్వక॑ర్మేణ॒ ధామ్నా॑ .
ఆ వ॑శ్చి॒త్తమా వో॑ వ్ర॒తమా వో॒ఽహం సమి॑తిం దదే .. 10.166.04
యో॒గ॒క్షే॒మం వ॑ ఆ॒దాయా॒హం భూ॑యాసముత్త॒మ ఆ వో॑ మూ॒ర్ధాన॑మక్రమీం .
అ॒ధ॒స్ప॒దాన్మ॒ ఉద్వ॑దత మం॒డూకా॑ ఇవోద॒కాన్మం॒డూకా॑ ఉద॒కాది॑వ .. 10.166.05

తుభ్యే॒దమిం॑ద్ర॒ పరి॑ షిచ్యతే॒ మధు॒ త్వం సు॒తస్య॑ క॒లశ॑స్య రాజసి .
త్వం ర॒యిం పు॑రు॒వీరా॑ము నస్కృధి॒ త్వం తపః॑ పరి॒తప్యా॑జయః॒ స్వః॑ .. 10.167.01
స్వ॒ర్జితం॒ మహి॑ మందా॒నమంధ॑సో॒ హవా॑మహే॒ పరి॑ శ॒క్రం సు॒తాఀ ఉప॑ .
ఇ॒మం నో॑ య॒జ్ఞమి॒హ బో॒ధ్యా గ॑హి॒ స్పృధో॒ జయం॑తం మ॒ఘవా॑నమీమహే .. 10.167.02
సోమ॑స్య॒ రాజ్ఞో॒ వరు॑ణస్య॒ ధర్మ॑ణి॒ బృహ॒స్పతే॒రను॑మత్యా ఉ॒ శర్మ॑ణి .
తవా॒హమ॒ద్య మ॑ఘవ॒న్నుప॑స్తుతౌ॒ ధాత॒ర్విధా॑తః క॒లశా॑ఀ అభక్షయం .. 10.167.03
ప్రసూ॑తో భ॒క్షమ॑కరం చ॒రావపి॒ స్తోమం॑ చే॒మం ప్ర॑థ॒మః సూ॒రిరున్మృ॑జే .
సు॒తే సా॒తేన॒ యద్యాగ॑మం వాం॒ ప్రతి॑ విశ్వామిత్రజమదగ్నీ॒ దమే॑ .. 10.167.04

వాత॑స్య॒ ను మ॑హి॒మానం॒ రథ॑స్య రు॒జన్నే॑తి స్త॒నయ॑న్నస్య॒ ఘోషః॑ .
ది॒వి॒స్పృగ్యా॑త్యరు॒ణాని॑ కృ॒ణ్వన్ను॒తో ఏ॑తి పృథి॒వ్యా రే॒ణుమస్య॑న్ .. 10.168.01
సం ప్రేర॑తే॒ అను॒ వాత॑స్య వి॒ష్ఠా ఐనం॑ గచ్ఛంతి॒ సమ॑నం॒ న యోషాః॑ .
తాభిః॑ స॒యుక్స॒రథం॑ దే॒వ ఈ॑యతే॒ఽస్య విశ్వ॑స్య॒ భువ॑నస్య॒ రాజా॑ .. 10.168.02
అం॒తరి॑క్షే ప॒థిభి॒రీయ॑మానో॒ న ని వి॑శతే కత॒మచ్చ॒నాహః॑ .
అ॒పాం సఖా॑ ప్రథమ॒జా ఋ॒తావా॒ క్వ॑ స్విజ్జా॒తః కుత॒ ఆ బ॑భూవ .. 10.168.03
ఆ॒త్మా దే॒వానాం॒ భువ॑నస్య॒ గర్భో॑ యథావ॒శం చ॑రతి దే॒వ ఏ॒షః .
ఘోషా॒ ఇద॑స్య శృణ్విరే॒ న రూ॒పం తస్మై॒ వాతా॑య హ॒విషా॑ విధేమ .. 10.168.04

మ॒యో॒భూర్వాతో॑ అ॒భి వా॑తూ॒స్రా ఊర్జ॑స్వతీ॒రోష॑ధీ॒రా రి॑శంతాం .
పీవ॑స్వతీర్జీ॒వధ॑న్యాః పిబంత్వవ॒సాయ॑ ప॒ద్వతే॑ రుద్ర మృళ .. 10.169.01
యాః సరూ॑పా॒ విరూ॑పా॒ ఏక॑రూపా॒ యాసా॑మ॒గ్నిరిష్ట్యా॒ నామా॑ని॒ వేద॑ .
యా అంగి॑రస॒స్తప॑సే॒హ చ॒క్రుస్తాభ్యః॑ పర్జన్య॒ మహి॒ శర్మ॑ యచ్ఛ .. 10.169.02
యా దే॒వేషు॑ త॒న్వ1॒॑మైర॑యంత॒ యాసాం॒ సోమో॒ విశ్వా॑ రూ॒పాణి॒ వేద॑ .
తా అ॒స్మభ్యం॒ పయ॑సా॒ పిన్వ॑మానాః ప్ర॒జావ॑తీరింద్ర గో॒ష్ఠే రి॑రీహి .. 10.169.03
ప్ర॒జాప॑తి॒ర్మహ్య॑మే॒తా రరా॑ణో॒ విశ్వై॑ర్దే॒వైః పి॒తృభిః॑ సంవిదా॒నః .
శి॒వాః స॒తీరుప॑ నో గో॒ష్ఠమాక॒స్తాసాం॑ వ॒యం ప్ర॒జయా॒ సం స॑దేమ .. 10.169.04

వి॒భ్రాడ్బృ॒హత్పి॑బతు సో॒మ్యం మధ్వాయు॒ర్దధ॑ద్య॒జ్ఞప॑తా॒వవి॑హ్రుతం .
వాత॑జూతో॒ యో అ॑భి॒రక్ష॑తి॒ త్మనా॑ ప్ర॒జాః పు॑పోష పురు॒ధా వి రా॑జతి .. 10.170.01
వి॒భ్రాడ్బృ॒హత్సుభృ॑తం వాజ॒సాత॑మం॒ ధర్మం॑ది॒వో ధ॒రుణే॑ స॒త్యమర్పి॑తం .
అ॒మి॒త్ర॒హా వృ॑త్ర॒హా ద॑స్యు॒హంత॑మం॒ జ్యోతి॑ర్జజ్ఞే అసుర॒హా స॑పత్న॒హా .. 10.170.02
ఇ॒దం శ్రేష్ఠం॒ జ్యోతి॑షాం॒ జ్యోతి॑రుత్త॒మం వి॑శ్వ॒జిద్ధ॑న॒జిదు॑చ్యతే బృ॒హత్ .
వి॒శ్వ॒భ్రాడ్భ్రా॒జో మహి॒ సూర్యో॑ దృ॒శ ఉ॒రు ప॑ప్రథే॒ సహ॒ ఓజో॒ అచ్యు॑తం .. 10.170.03
వి॒భ్రాజం॒జ్యోతి॑షా॒ స్వ1॒॑రగ॑చ్ఛో రోచ॒నం ది॒వః .
యేనే॒మా విశ్వా॒ భువ॑నా॒న్యాభృ॑తా వి॒శ్వక॑ర్మణా వి॒శ్వదే॑వ్యావతా .. 10.170.04

త్వం త్యమి॒టతో॒ రథ॒మింద్ర॒ ప్రావః॑ సు॒తావ॑తః .
అశృ॑ణోః సో॒మినో॒ హవం॑ .. 10.171.01
త్వం మ॒ఖస్య॒ దోధ॑తః॒ శిరోఽవ॑ త్వ॒చో భ॑రః .
అగ॑చ్ఛః సో॒మినో॑ గృ॒హం .. 10.171.02
త్వం త్యమిం॑ద్ర॒ మర్త్య॑మాస్త్రబు॒ధ్నాయ॑ వే॒న్యం .
ముహుః॑ శ్రథ్నా మన॒స్యవే॑ .. 10.171.03
త్వం త్యమిం॑ద్ర॒ సూర్యం॑ ప॒శ్చా సంతం॑ పు॒రస్కృ॑ధి .
దే॒వానాం॑ చిత్తి॒రో వశం॑ .. 10.171.04

ఆ యా॑హి॒ వన॑సా స॒హ గావః॑ సచంత వర్త॒నిం యదూధ॑భిః .. 10.172.01
ఆ యా॑హి॒ వస్వ్యా॑ ధి॒యా మంహి॑ష్ఠో జార॒యన్మ॑ఖః సు॒దాను॑భిః .. 10.172.02
పి॒తు॒భృతో॒ న తంతు॒మిత్సు॒దాన॑వః॒ ప్రతి॑ దధ్మో॒ యజా॑మసి .. 10.172.03
ఉ॒షా అప॒ స్వసు॒స్తమః॒ సం వ॑ర్తయతి వర్త॒నిం సు॑జా॒తతా॑ .. 10.172.04

ఆ త్వా॑హార్షమం॒తరే॑ధి ధ్రు॒వస్తి॒ష్ఠావి॑చాచలిః .
విశ॑స్త్వా॒ సర్వా॑ వాంఛంతు॒ మా త్వద్రా॒ష్ట్రమధి॑ భ్రశత్ .. 10.173.01
ఇ॒హైవైధి॒ మాప॑ చ్యోష్ఠాః॒ పర్వ॑త ఇ॒వావి॑చాచలిః .
ఇంద్ర॑ ఇవే॒హ ధ్రు॒వస్తి॑ష్ఠే॒హ రా॒ష్ట్రము॑ ధారయ .. 10.173.02
ఇ॒మమింద్రో॑ అదీధరద్ధ్రు॒వం ధ్రు॒వేణ॑ హ॒విషా॑ .
తస్మై॒ సోమో॒ అధి॑ బ్రవ॒త్తస్మా॑ ఉ॒ బ్రహ్మ॑ణ॒స్పతిః॑ .. 10.173.03
ధ్రు॒వా ద్యౌర్ధ్రు॒వా పృ॑థి॒వీ ధ్రు॒వాసః॒ పర్వ॑తా ఇ॒మే .
ధ్రు॒వం విశ్వ॑మి॒దం జగ॑ద్ధ్రు॒వో రాజా॑ వి॒శామ॒యం .. 10.173.04
ధ్రు॒వం తే॒ రాజా॒ వరు॑ణో ధ్రు॒వం దే॒వో బృహ॒స్పతిః॑ .
ధ్రు॒వం త॒ ఇంద్ర॑శ్చా॒గ్నిశ్చ॑ రా॒ష్ట్రం ధా॑రయతాం ధ్రు॒వం .. 10.173.05
ధ్రు॒వం ధ్రు॒వేణ॑ హ॒విషా॒భి సోమం॑ మృశామసి .
అథో॑ త॒ ఇంద్రః॒ కేవ॑లీ॒ర్విశో॑ బలి॒హృత॑స్కరత్ .. 10.173.06

అ॒భీ॒వ॒ర్తేన॑ హ॒విషా॒ యేనేంద్రో॑ అభివావృ॒తే .
తేనా॒స్మాన్బ్ర॑హ్మణస్పతే॒ఽభి రా॒ష్ట్రాయ॑ వర్తయ .. 10.174.01
అ॒భి॒వృత్య॑ స॒పత్నా॑న॒భి యా నో॒ అరా॑తయః .
అ॒భి పృ॑త॒న్యంతం॑ తిష్ఠా॒భి యో న॑ ఇర॒స్యతి॑ .. 10.174.02
అ॒భి త్వా॑ దే॒వః స॑వి॒తాభి సోమో॑ అవీవృతత్ .
అ॒భి త్వా॒ విశ్వా॑ భూ॒తాన్య॑భీవ॒ర్తో యథాస॑సి .. 10.174.03
యేనేంద్రో॑ హ॒విషా॑ కృ॒త్వ్యభ॑వద్ద్యు॒మ్న్యు॑త్త॒మః .
ఇ॒దం తద॑క్రి దేవా అసప॒త్నః కిలా॑భువం .. 10.174.04
అ॒స॒ప॒త్నః స॑పత్న॒హాభిరా॑ష్ట్రో విషాస॒హిః .
యథా॒హమే॑షాం భూ॒తానాం॑ వి॒రాజా॑ని॒ జన॑స్య చ .. 10.174.05

ప్ర వో॑ గ్రావాణః సవి॒తా దే॒వః సు॑వతు॒ ధర్మ॑ణా .
ధూ॒ర్షు యు॑జ్యధ్వం సును॒త .. 10.175.01
గ్రావా॑ణో॒ అప॑ దు॒చ్ఛునా॒మప॑ సేధత దుర్మ॒తిం .
ఉ॒స్రాః క॑ర్తన భేష॒జం .. 10.175.02
గ్రావా॑ణ॒ ఉప॑రే॒ష్వా మ॑హీ॒యంతే॑ స॒జోష॑సః .
వృష్ణే॒ దధ॑తో॒ వృష్ణ్యం॑ .. 10.175.03
గ్రావా॑ణః సవి॒తా ను వో॑ దే॒వః సు॑వతు॒ ధర్మ॑ణా .
యజ॑మానాయ సున్వ॒తే .. 10.175.04

ప్ర సూ॒నవ॑ ఋభూ॒ణాం బృ॒హన్న॑వంత వృ॒జనా॑ .
క్షామా॒ యే వి॒శ్వధా॑య॒సోఽశ్నం॑ధే॒నుం న మా॒తరం॑ .. 10.176.01
ప్ర దే॒వం దే॒వ్యా ధి॒యా భర॑తా జా॒తవే॑దసం .
హ॒వ్యా నో॑ వక్షదాను॒షక్ .. 10.176.02
అ॒యము॒ ష్య ప్ర దే॑వ॒యుర్హోతా॑ య॒జ్ఞాయ॑ నీయతే .
రథో॒ న యోర॒భీవృ॑తో॒ ఘృణీ॑వాంచేతతి॒ త్మనా॑ .. 10.176.03
అ॒యమ॒గ్నిరు॑రుష్యత్య॒మృతా॑దివ॒ జన్మ॑నః .
సహ॑సశ్చి॒త్సహీ॑యాందే॒వో జీ॒వాత॑వే కృ॒తః .. 10.176.04

ప॒తం॒గమ॒క్తమసు॑రస్య మా॒యయా॑ హృ॒దా ప॑శ్యంతి॒ మన॑సా విప॒శ్చితః॑ .
స॒ము॒ద్రే అం॒తః క॒వయో॒ వి చ॑క్షతే॒ మరీ॑చీనాం ప॒దమి॑చ్ఛంతి వే॒ధసః॑ .. 10.177.01
ప॒తం॒గో వాచం॒ మన॑సా బిభర్తి॒ తాం గం॑ధ॒ర్వో॑ఽవద॒ద్గర్భే॑ అం॒తః .
తాం ద్యోత॑మానాం స్వ॒ర్యం॑ మనీ॒షామృ॒తస్య॑ ప॒దే క॒వయో॒ ని పాం॑తి .. 10.177.02
అప॑శ్యం గో॒పామని॑పద్యమాన॒మా చ॒ పరా॑ చ ప॒థిభి॒శ్చరం॑తం .
స స॒ధ్రీచీః॒ స విషూ॑చీ॒ర్వసా॑న॒ ఆ వ॑రీవర్తి॒ భువ॑నేష్వం॒తః .. 10.177.03

త్యమూ॒ షు వా॒జినం॑ దే॒వజూ॑తం స॒హావా॑నం తరు॒తారం॒ రథా॑నాం .
అరి॑ష్టనేమిం పృత॒నాజ॑మా॒శుం స్వ॒స్తయే॒ తార్క్ష్య॑మి॒హా హు॑వేమ .. 10.178.01
ఇంద్ర॑స్యేవ రా॒తిమా॒జోహు॑వానాః స్వ॒స్తయే॒ నావ॑మి॒వా రు॑హేమ .
ఉర్వీ॒ న పృథ్వీ॒ బహు॑లే॒ గభీ॑రే॒ మా వా॒మేతౌ॒ మా పరే॑తౌ రిషామ .. 10.178.02
స॒ద్యశ్చి॒ద్యః శవ॑సా॒ పంచ॑ కృ॒ష్టీః సూర్య॑ ఇవ॒ జ్యోతి॑షా॒పస్త॒తాన॑ .
స॒హ॒స్ర॒సాః శ॑త॒సా అ॑స్య॒ రంహి॒ర్న స్మా॑ వరంతే యువ॒తిం న శర్యాం॑ .. 10.178.03

ఉత్తి॑ష్ఠ॒తావ॑ పశ్య॒తేంద్ర॑స్య భా॒గమృ॒త్వియం॑ .
యది॑ శ్రా॒తో జు॒హోత॑న॒ యద్యశ్రా॑తో మమ॒త్తన॑ .. 10.179.01
శ్రా॒తం హ॒విరో ష్విం॑ద్ర॒ ప్ర యా॑హి జ॒గామ॒ సూరో॒ అధ్వ॑నో॒ విమ॑ధ్యం .
పరి॑ త్వాసతే ని॒ధిభిః॒ సఖా॑యః కుల॒పా న వ్రా॒జప॑తిం॒ చరం॑తం .. 10.179.02
శ్రా॒తం మ॑న్య॒ ఊధ॑ని శ్రా॒తమ॒గ్నౌ సుశ్రా॑తం మన్యే॒ తదృ॒తం నవీ॑యః .
మాధ్యం॑దినస్య॒ సవ॑నస్య ద॒ధ్నః పిబేం॑ద్ర వజ్రిన్పురుకృజ్జుషా॒ణః .. 10.179.03

ప్ర స॑సాహిషే పురుహూత॒ శత్రూం॒జ్యేష్ఠ॑స్తే॒ శుష్మ॑ ఇ॒హ రా॒తిర॑స్తు .
ఇంద్రా భ॑ర॒ దక్షి॑ణేనా॒ వసూ॑ని॒ పతిః॒ సింధూ॑నామసి రే॒వతీ॑నాం .. 10.180.01
మృ॒గో న భీ॒మః కు॑చ॒రో గి॑రి॒ష్ఠాః ప॑రా॒వత॒ ఆ జ॑గంథా॒ పర॑స్యాః .
సృ॒కం సం॒శాయ॑ ప॒విమిం॑ద్ర తి॒గ్మం వి శత్రూం॑తాళ్హి॒ వి మృధో॑ నుదస్వ .. 10.180.02
ఇంద్ర॑ క్ష॒త్రమ॒భి వా॒మమోజోఽజా॑యథా వృషభ చర్షణీ॒నాం .
అపా॑నుదో॒ జన॑మమిత్ర॒యంత॑ము॒రుం దే॒వేభ్యో॑ అకృణోరు లో॒కం .. 10.180.03

ప్రథ॑శ్చ॒ యస్య॑ స॒ప్రథ॑శ్చ॒ నామాను॑ష్టుభస్య హ॒విషో॑ హ॒విర్యత్ .
ధా॒తుర్ద్యుతా॑నాత్సవి॒తుశ్చ॒ విష్ణో॑ రథంత॒రమా జ॑భారా॒ వసి॑ష్ఠః .. 10.181.01
అవిం॑దం॒తే అతి॑హితం॒ యదాసీ॑ద్య॒జ్ఞస్య॒ ధామ॑ పర॒మం గుహా॒ యత్ .
ధా॒తుర్ద్యుతా॑నాత్సవి॒తుశ్చ॒ విష్ణో॑ర్భ॒రద్వా॑జో బృ॒హదా చ॑క్రే అ॒గ్నేః .. 10.181.02
తే॑ఽవింద॒న్మన॑సా॒ దీధ్యా॑నా॒ యజుః॑ ష్క॒న్నం ప్ర॑థ॒మం దే॑వ॒యానం॑ .
ధా॒తుర్ద్యుతా॑నాత్సవి॒తుశ్చ॒ విష్ణో॒రా సూర్యా॑దభరన్ఘ॒ర్మమే॒తే .. 10.181.03

బృహ॒స్పతి॑ర్నయతు దు॒ర్గహా॑ తి॒రః పున॑ర్నేషద॒ఘశం॑సాయ॒ మన్మ॑ .
క్షి॒పదశ॑స్తి॒మప॑ దుర్మ॒తిం హ॒న్నథా॑ కర॒ద్యజ॑మానాయ॒ శం యోః .. 10.182.01
నరా॒శంసో॑ నోఽవతు ప్రయా॒జే శం నో॑ అస్త్వనుయా॒జో హవే॑షు .
క్షి॒పదశ॑స్తి॒మప॑ దుర్మ॒తిం హ॒న్నథా॑ కర॒ద్యజ॑మానాయ॒ శం యోః .. 10.182.02
తపు॑ర్మూర్ధా తపతు ర॒క్షసో॒ యే బ్ర॑హ్మ॒ద్విషః॒ శర॑వే॒ హంత॒వా ఉ॑ .
క్షి॒పదశ॑స్తి॒మప॑ దుర్మ॒తిం హ॒న్నథా॑ కర॒ద్యజ॑మానాయ॒ శం యోః .. 10.182.03

అప॑శ్యం త్వా॒ మన॑సా॒ చేకి॑తానం॒ తప॑సో జా॒తం తప॑సో॒ విభూ॑తం .
ఇ॒హ ప్ర॒జామి॒హ ర॒యిం రరా॑ణః॒ ప్ర జా॑యస్వ ప్ర॒జయా॑ పుత్రకామ .. 10.183.01
అప॑శ్యం త్వా॒ మన॑సా॒ దీధ్యా॑నాం॒ స్వాయాం॑ త॒నూ ఋత్వ్యే॒ నాధ॑మానాం .
ఉప॒ మాము॒చ్చా యు॑వ॒తిర్బ॑భూయాః॒ ప్ర జా॑యస్వ ప్ర॒జయా॑ పుత్రకామే .. 10.183.02
అ॒హం గర్భ॑మదధా॒మోష॑ధీష్వ॒హం విశ్వే॑షు॒ భువ॑నేష్వం॒తః .
అ॒హం ప్ర॒జా అ॑జనయం పృథి॒వ్యామ॒హం జని॑భ్యో అప॒రీషు॑ పు॒త్రాన్ .. 10.183.03

విష్ణు॒ర్యోనిం॑ కల్పయతు॒ త్వష్టా॑ రూ॒పాణి॑ పింశతు .
ఆ సిం॑చతు ప్ర॒జాప॑తిర్ధా॒తా గర్భం॑ దధాతు తే .. 10.184.01
గర్భం॑ ధేహి సినీవాలి॒ గర్భం॑ ధేహి సరస్వతి .
గర్భం॑ తే అ॒శ్వినౌ॑ దే॒వావా ధ॑త్తాం॒ పుష్క॑రస్రజా .. 10.184.02
హి॒ర॒ణ్యయీ॑ అ॒రణీ॒ యం ని॒ర్మంథ॑తో అ॒శ్వినా॑ .
తం తే॒ గర్భం॑ హవామహే దశ॒మే మా॒సి సూత॑వే .. 10.184.03

మహి॑ త్రీ॒ణామవో॑ఽస్తు ద్యు॒క్షం మి॒త్రస్యా॑ర్య॒మ్ణః .
దు॒రా॒ధర్షం॒ వరు॑ణస్య .. 10.185.01
న॒హి తేషా॑మ॒మా చ॒న నాధ్వ॑సు వార॒ణేషు॑ .
ఈశే॑ రి॒పుర॒ఘశం॑సః .. 10.185.02
యస్మై॑ పు॒త్రాసో॒ అది॑తేః॒ ప్ర జీ॒వసే॒ మర్త్యా॑య .
జ్యోతి॒ర్యచ్ఛం॒త్యజ॑స్రం .. 10.185.03

వాత॒ ఆ వా॑తు భేష॒జం శం॒భు మ॑యో॒భు నో॑ హృ॒దే .
ప్ర ణ॒ ఆయూం॑షి తారిషత్ .. 10.186.01
ఉ॒త వా॑త పి॒తాసి॑ న ఉ॒త భ్రాతో॒త నః॒ సఖా॑ .
స నో॑ జీ॒వాత॑వే కృధి .. 10.186.02
యద॒దో వా॑త తే గృ॒హే॒3॒॑ఽమృత॑స్య ని॒ధిర్హి॒తః .
తతో॑ నో దేహి జీ॒వసే॑ .. 10.186.03

ప్రాగ్నయే॒ వాచ॑మీరయ వృష॒భాయ॑ క్షితీ॒నాం .
స నః॑ పర్ష॒దతి॒ ద్విషః॑ .. 10.187.01
యః పర॑స్యాః పరా॒వత॑స్తి॒రో ధన్వా॑తి॒రోచ॑తే .
స నః॑ పర్ష॒దతి॒ ద్విషః॑ .. 10.187.02
యో రక్షాం॑సి ని॒జూర్వ॑తి॒ వృషా॑ శు॒క్రేణ॑ శో॒చిషా॑ .
స నః॑ పర్ష॒దతి॒ ద్విషః॑ .. 10.187.03
యో విశ్వా॒భి వి॒పశ్య॑తి॒ భువ॑నా॒ సం చ॒ పశ్య॑తి .
స నః॑ పర్ష॒దతి॒ ద్విషః॑ .. 10.187.04
యో అ॒స్య పా॒రే రజ॑సః శు॒క్రో అ॒గ్నిరజా॑యత .
స నః॑ పర్ష॒దతి॒ ద్విషః॑ .. 10.187.05

ప్ర నూ॒నం జా॒తవే॑దస॒మశ్వం॑ హినోత వా॒జినం॑ .
ఇ॒దం నో॑ బ॒ర్హిరా॒సదే॑ .. 10.188.01
అ॒స్య ప్ర జా॒తవే॑దసో॒ విప్ర॑వీరస్య మీ॒ళ్హుషః॑ .
మ॒హీమి॑యర్మి సుష్టు॒తిం .. 10.188.02
యా రుచో॑ జా॒తవే॑దసో దేవ॒త్రా హ॑వ్య॒వాహ॑నీః .
తాభి॑ర్నో య॒జ్ఞమి॑న్వతు .. 10.188.03

ఆయం గౌః పృశ్ని॑రక్రమీ॒దస॑దన్మా॒తరం॑ పు॒రః .
పి॒తరం॑ చ ప్ర॒యన్స్వః॑ .. 10.189.01
అం॒తశ్చ॑రతి రోచ॒నాస్య ప్రా॒ణాద॑పాన॒తీ .
వ్య॑ఖ్యన్మహి॒షో దివం॑ .. 10.189.02
త్రిం॒శద్ధామ॒ వి రా॑జతి॒ వాక్ప॑తం॒గాయ॑ ధీయతే .
ప్రతి॒ వస్తో॒రహ॒ ద్యుభిః॑ .. 10.189.03

ఋ॒తం చ॑ స॒త్యం చా॒భీ॑ద్ధా॒త్తప॒సోఽధ్య॑జాయత .
తతో॒ రాత్ర్య॑జాయత॒ తతః॑ సము॒ద్రో అ॑ర్ణ॒వః .. 10.190.01
స॒ము॒ద్రాద॑ర్ణ॒వాదధి॑ సంవత్స॒రో అ॑జాయత .
అ॒హో॒రా॒త్రాణి॑ వి॒దధ॒ద్విశ్వ॑స్య మిష॒తో వ॒శీ .. 10.190.02
సూ॒ర్యా॒చం॒ద్ర॒మసౌ॑ ధా॒తా య॑థాపూ॒ర్వమ॑కల్పయత్ .
దివం॑ చ పృథి॒వీం చాం॒తరి॑క్ష॒మథో॒ స్వః॑ .. 10.190.03

సంస॒మిద్యు॑వసే వృష॒న్నగ్నే॒ విశ్వా॑న్య॒ర్య ఆ .
ఇ॒ళస్ప॒దే సమి॑ధ్యసే॒ స నో॒ వసూ॒న్యా భ॑ర .. 10.191.01
సం గ॑చ్ఛధ్వం॒ సం వ॑దధ్వం॒ సం వో॒ మనాం॑సి జానతాం .
దే॒వా భా॒గం యథా॒ పూర్వే॑ సంజానా॒నా ఉ॒పాస॑తే .. 10.191.02
స॒మా॒నో మంత్రః॒ సమి॑తిః సమా॒నీ స॑మా॒నం మనః॑ స॒హ చి॒త్తమే॑షాం .
స॒మా॒నం మంత్ర॑మ॒భి మం॑త్రయే వః సమా॒నేన॑ వో హ॒విషా॑ జుహోమి .. 10.191.03
స॒మా॒నీ వ॒ ఆకూ॑తిః సమా॒నా హృద॑యాని వః .
స॒మా॒నమ॑స్తు వో॒ మనో॒ యథా॑ వః॒ సుస॒హాస॑తి .. 10.191.04


Last updated July 2, 2013

Special mention : Initial processing and help by Avinash and Shashi Sathaye, 
Avinash Chopde, Shree Devi Kumar, Sunder Hattangadi, John Gardner.
Reprocessed from Original in final form by Detlef Eichler with additional corrections.
See Detlef's site http://www.detlef108.de/Rigvedatm
for other details and formats.

The text is shown with accents (Anudattas, dependent Svaritas,
and independent Svaritas including Kampas). Words are connected (agnimILe). 
Ch is doubled as in gachChati according to the rules of Rigveda-Pratishakhya. 
At the end of a word m is replaced by Anusvara M if the initial letter of the
following word is a labial stop consonant (p, ph, b, bh, m).
Visarga H before sh, Sh or s followed by a voiceless consonant has been restored.

Source : The Aufrecht/van Nooten/Holland (Samhita) version
of the Rigveda (http://www.people.fasarvard.edu/~witzel/onlineRVtm).
In this text accented vowels have Udatta or 'independent Svarita' markers.
Kampas are not shown. Words are separated (agnim ILe). 
Ch is not doubled as in gaChati. At the end of a word we find m before
a following labial stop consonant (p, ph, b, bh, m).
Visarga H before sh, Sh or s followed by a voiceless consonant has 
been dropped according to a rule of  Rigveda-Pratishakhya.

Send corrections to   : detlefeichler@googlemail.com, (sanskrit at cheerful dot c om)


